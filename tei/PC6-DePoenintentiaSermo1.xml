<?xml version="1.0" encoding="UTF-8"?>
<?xml-model href="../tei_all.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>De paenitentia (sermo 1)</title>
        <author>Pseudo-Chrysostom 6</author>
        <respStmt>
          <resp>Automated Conversion to XML</resp>
          <name>Diogenes</name>
        </respStmt>
      </titleStmt>
      <publicationStmt>
        <p>
          This XML text (filename tlg2062269.xml) was generated by Diogenes (version 4.6) from the TLG corpus of classical texts (author number 2062, work number 269), which was once distributed on CD-ROM in a very different file format, and which may be subject to licensing restrictions.
        </p>
      </publicationStmt>
      <sourceDesc>
        <p>
          Joannes Chrysostomus Scr. Eccl. (c. A.D. 4-5), De paenitentia (sermo 1) [Sp.] (2062: 269); MPG  60.
        </p>
      </sourceDesc>
    </fileDesc>
  </teiHeader>
  <text>
    <body>
<div type="Vol" n="60">
<div type="pg" n="681">
<p><label type="head"><hi rend="italic">Λόγος παραινετικὸς περὶ μετανοίας, ἐν ᾧ ἐμνημόνευσε καὶ ἐστηλίτευσε πάντα τὰ πάθη τῶν 
ἀνθρώπων. Λόγος Αʹ.</hi></label> 
</p><p rend=" indent(1)">αʹ. Ἀεὶ μὲν μνημονεύειν Θεοῦ καλὸν, καὶ πάνυ καλόν· 
καὶ τί ἂν γένοιτ' ἂν τούτου κάλλιον; Ἡ γὰρ τῶν κριμάτων
 αὐτοῦ μνήμη παράκλησιν παρέχει, καθώς φησιν 
ὁ Προφήτης· <hi rend="italic">Ἐμνήσθην τῶν κριμάτων σου τῶν ἀπ' 
αἰῶνος, Κύριε, καὶ παρεκλήθην.</hi> Πόσην λοιπὸν παράκλησιν
 καὶ παραμυθίαν εἰκὸς καὶ εὐφροσύνην ὑποδέχεσθαι
 τὸν ἀεὶ τοῦ Θεοῦ μνημονεύοντα; καθὼς πάλιν ὁ 
αὐτὸς Προφήτης λέγει· <hi rend="italic">Ἐμνήσθην τοῦ Θεοῦ, καὶ ηὐφράνθην.</hi>
 Καὶ γενόμενος ἐν ἀπολαύσει τῆς ἐκ τῆς μνήμης
 ταύτης εὐφροσύνης, οὐκ ἔτι ἠνέσχετό τι ἄλλο ἐπὶ 
μνήμης φέρειν, εἰ μὴ μόνον τοῦ Θεοῦ, λέγων· <hi rend="italic">Κύριε, 
μνησθήσομαι τῆς δικαιοσύνης σου μόνου·</hi> καὶ πάλιν, 
<hi rend="italic">Μνησθήσομαι τοῦ ὀνόματός σου ἐν πάσῃ γενεᾷ καὶ 
γενεᾷ.</hi> Καὶ ἀλλαχοῦ πάλιν καθολικώτερον λέγει· <hi rend="italic">Μνησθήσονται
 καὶ ἐπιστραφήσονται πρὸς Κύριον πάντα 
τὰ πέρατα τῆς γῆς.</hi> Ὁρᾷς ὅσην ὠφέλειαν παρέχει ἡ τοῦ 
Θεοῦ μνήμη; ὁρᾷς ὅσην ἰσχὺν παρέχει, ὡς καὶ τὰ πέρατα
 τῆς οἰκουμένης ἑλκύσαι πρὸς ἑαυτήν; Καὶ οὐ μόνον 
εἰδωλολατρείας ἠλευθέρωσεν, ἀλλὰ καὶ αὐτῆς τῆς μνήμης
 αὐτῶν λήθην ἐνεποίησεν. Ἑλκυσθέντα γὰρ ὑπὸ τῆς 
τοῦ Θεοῦ μνήμης καὶ φωτισθέντα καὶ γνωρίσαντα Θεὸν 
ἀληθινὸν, λέγουσι περὶ τῶν ματαίων εἰδώλων· <hi rend="italic">Οὐ μὴ 
μνησθῶ τῶν ὀνομάτων αὐτῶν διὰ χειλέων μου.</hi> Εἶδες 
μνήμης Θεοῦ ἰσχύν; εἶδες ἀλλοίωσιν ἀγαθήν; εἶδες μετοικεσίαν
 ἐπαινουμένην; Ἀληθῶς <hi rend="italic">Αὕτη ἡ ἀλλοίωσις 
τῆς δεξιᾶς τοῦ Ὑψίστου,</hi> ἤγουν τῆς Χριστοῦ ἐπιδημίας,
 ὅς ἐστιν ἐν δεξιᾷ τοῦ Πατρὸς, δι' οὗ τὰ πάντα 
ἐγένετο. Λοιπὸν καλῶς ἐν ἀρχῇ τοῦ λόγου εἶπον, ὅτι 
πάντων τῶν καλῶν κάλλιον τὸ μνημονεύειν Θεοῦ. Ταύτης 
τῆς μνήμης ἐν πείρᾳ γενόμενος ὁ Προφήτης, καὶ τὴν ἐξ 
αὐτῆς ὠφέλειαν ἐπιλαβόμενος, πάντων ἡδονῶν τε καὶ 
τῶν τερπνῶν ὥσπερ ἐπιλαθόμενος, ἕως καὶ τοῦ φαγεῖν 
τὸν ἄρτον, ἔλεγε· <hi rend="italic">Κύριε, μνησθήσομαι τῆς δικαιοσύνης
 σου μόνου·</hi> καὶ, <hi rend="italic">Οὐ μὴ ἐπιλάθωμαι τῶν δικαιωμάτων
 σου.</hi> Τῆς τοιαύτης μνήμης τὴν ὠφέλειαν καὶ 
ὁ Ἀπόστολος εὑρὼν καὶ γευσάμενος ἔλεγεν, οὐ πρὸς Τιμόθεον
 μόνον, ἀλλὰ πρὸς πάντα ἄνθρωπον, Τιμοθέῳ λέγων·
 <hi rend="italic">Μνημόνευε Χριστὸν Ἰησοῦν ἐγηγερμένον ἐκ <cb/> </hi></p>
</div>
<div type="pg" n="682">
<p>νεκρῶν. Καὶ ὥσπερ ὁ ἔχων θησαυρὸν ἔν τινι τόπῳ κεκρυμμένον,
 πᾶσαν ὥραν, ἡμέραν τε καὶ νύκτα ὅλος ὁ 
νοῦς αὐτοῦ ἐκεῖ ἐστι, καὶ ὥσπερ τις σιδηροδέσμιος παραμένει,
 καὶ οὔτε κἂν βραχὺ τοῦ τόπου ἀφίσταται, 
καθὼς καὶ ὁ Κύριος εἶπεν, <hi rend="italic">Ὅπου ὁ θησαυρὸς, ἐκεῖ 
ἐστι καὶ ἡ καρδία ὑμῶν·</hi> οὕτω καὶ ὁ ἐπιθυμῶν ἐκείνης 
τῆς ὡραιότητος καὶ τῆς ἐλεύσεως τοῦ ἐπουρανίου νυμφίου,
 ἀεὶ αὐτοῦ ἐκείνου μόνου μνημονεύει, ἑλκόμενος ὑπὸ 
τοῦ θείου ἔρωτος καὶ τῆς ἀκορέστου ἐπιθυμίας, ψάλλων 
ἀεὶ μετὰ τοῦ ἱεροψάλτου Δαυῒδ τὸ, <hi rend="italic">Ἐμνήσθην τοῦ 
Θεοῦ, καὶ ηὐφράνθην.</hi> Τοῦτο καὶ ὁ Κύριος ἐνετείλατο 
ἡμῖν λέγων· <hi rend="italic">Τοῦτο ποιεῖτε εἰς τὴν ἐμὴν ἀνάμνησιν.</hi> 
Ὁρᾷς πῶς μνημονεύεσθαι θέλει παρ' ἡμῶν αὐτῶν ὁ 
Κύριος; Μνημονεύσωμεν οὖν φιλόχριστοι τοῦ Θεοῦ πάντοτε,
 καὶ μὴ ἐπιλαθώμεθα, ἵνα μὴ καὶ ἡμᾶς ὀνειδίσῃ τὸ 
Πνεῦμα τὸ ἅγιον, ὅτι <hi rend="italic">Θεὸν τὸν γεννήσαντά σε ἐγκατέλιπες,
 καὶ ἐπελάθου Θεοῦ τοῦ τρέφοντός σε.</hi> Ἀλλὰ 
τοῦ μὲν μνημονεύειν Θεοῦ μὴ παυσώμεθα, καὶ ὑπὲρ τοῦ 
μνημονευθῆναι ἡμῶν, αὐτῷ κράζειν μὴ ὀκνήσωμεν· 
<hi rend="italic">Μνήσθητι ἡμῶν, Κύριε, ὅταν ἔλθῃς ἐν τῇ βασιλείᾳ 
σου.</hi> Ὥσπερ δὲ καλὸν μνημονεύειν Θεοῦ διὰ τὴν ἀκόρεστον
 ἐκείνην εὐφροσύνην, οὕτω πάλιν μέγα κέρδος καὶ 
ὠφέλειαν ἔχοι ἂν ἡ μνήμη, οὐ μόνον τῶν τερπνῶν καὶ 
λοιπῶν χαροποιῶν, ἀλλὰ καὶ τῶν σκυθρωπῶν καὶ λυπηρῶν.
 Καὶ γὰρ τῶν τοιούτων ἐννοεῖν βελτιώτερον ἀπεργάζεται
 τὸν μνήμονα, καὶ σπουδαιότερον γενέσθαι παρασκευάζει.
 Καὶ ποίων, φησὶ, σκυθρωπῶν; Οὐκ ἀγνοεῖς, 
ὡς οἶμαι, ἤδη καὶ διδαχθῆναι ζητεῖς; Ἄκουσον ἐκ τῶν 
πολλῶν ὀλίγα, τοῦ βασανιζομένου πλουσίου οἰκτρὰς φωνὰς
 πρὸς τὸν φιλόξενον πατριάρχην Ἀβραὰμ γενομένας· 
ὅστις διὰ τὴν ἑαυτοῦ ἀσπλαγχνίαν οὐκ ἴσχυσε τὸ δεινὸν 
ἐκεῖνο καὶ φοβερὸν χάσμα παρελθεῖν, ὅπερ ὤρυξεν αὐτῷ 
ἡ ἀσπλαγχνία· ὁμοίως δὲ καὶ τῶν πέντε μωρῶν παρθένων,
 ἅσπερ τὸ ἀνέλεον ὁμοίως ἔξω τοῦ μακαρίου νυμφῶνος
 ἀποκλεισθῆναι κατεδίκασεν· εἶτα τῶν ἐξ εὐωνύμων
 πάλιν τὸν ὀνειδισμὸν, τὴν αἰσχύνην, τὴν ἐντροπὴν, 
καὶ τέλος καὶ ἐπώδυνον ἀπόφασιν, τὸ, <hi rend="italic">Πορεύεσθε ἀπ' 
ἐμοῦ οἱ κατηραμένοι.</hi> Ἐννόει δὲ κἀκεῖνον καὶ μάλιστα <pb/> </p>
</div>
<div type="pg" n="683">
<p>τὸν τὰς χεῖρας καὶ πόδας δεσμευθέντα, καὶ τοῦ βασιλικοῦ 
καὶ ἐνδόξου γάμου μετὰ μεγάλης αἰσχύνης ἐκβληθέντα, 
καὶ εἰς τὸν ἔκθαμβον καὶ φρικτὸν ἐκεῖνον τόπον ἐξορισθέντα.
 <hi rend="italic">Ὅπου ὁ κλαυθμὸς καὶ ὁ βρυγμὸς τῶν ὀδόντων·</hi>
 οὗ καὶ μόνον ἡ ἀκοὴ βάσανον ἐμποιεῖ. Καὶ γὰρ καὶ 
τῶν τοιούτων μνημονεύειν, καθὼς προειρήκαμεν, οὐ 
μικρὸν κέρδος ψυχῆς· τὸ μὲν γὰρ Θεοῦ μνημονεύειν, ὡς 
ὁ λόγος, εὐφραίνει τὸν μνήμονα, καὶ ἐπὶ τὰ ὑψηλὰ ἕλκει· 
ἡ δὲ τῶν σκυθρωπῶν μνήμη φόβον ἐπάγει καὶ κατάνυξιν, 
καὶ ἐναγώνιον καὶ σπουδαῖον καθιστᾷ τὸν ἄνθρωπον. Τίς 
γὰρ ἐπὶ μνήμης φέρων τὴν ἀπαραμύθητον ἐκείνην ἀποτυχίαν,
 οὐ κατανύγεται καὶ ὀδύρεται καὶ συντρίβει τὴν 
ἑαυτοῦ καρδίαν; τίς οὐ βρέχει δάκρυσι καὶ τὴν κλίνην 
καὶ τὸ στῆθος καὶ ὅλον τὸ σῶμα, ἐννοῶν τὴν τοσαύτην 
ζημίαν, καὶ μάλιστα μὴ ἔχουσαν παντελῶς παρηγορίαν 
ἢ παράκλησιν; Πᾶσα γὰρ ἀστοχία ἢ ναυάγιον πρὸ τελευτῆς
 ἔχει διόρθωσιν καὶ παραμυθίαν. Εὑρίσκει γὰρ 
ἕκαστος ἀντὶ ὧν ἀπώλεσεν ἕτερα τῆς πανηγύρεως τέως 
ἱσταμένης, καὶ παραμυθεῖται τὴν ἑαυτοῦ θλῖψιν. Ἡ δὲ 
μετὰ τὴν ἔξοδον ἀποτυχία ἀπαραμύθητον ἔχει πένθος· 
ἀνακαλέσασθαι γὰρ ὃ ἀπώλεσεν οὐ δύναται. Κἂν γὰρ 
ταράσσηται, κἂν στενάζῃ, κἂν ὀδύρηται, ἢ καὶ δάκρυα 
ἐκχέῃ, κἂν φωνὰς ὑψηλὰς ἐπαφίῃ, πάντα ἀπρόσδεκτα. 
Διὰ τοῦτο πᾶσα Γραφὴ βοᾷ, διὰ τοῦτο πᾶσα σπουδὴ ἐνομοθετήθη,
 διὰ τοῦτο ἀγῶνες, διὰ τοῦτο προσευχαὶ καὶ 
δεήσεις, διὰ τοῦτο κλαυθμοὶ καὶ ἀγρυπνίαι, διὰ τοῦτο 
χαμευνίαι, τῆξις σώματος, ξηροφαγίαι, ἀποταγαὶ, παρθενία,
 πτωχεία πνεύματος, διακονίαι, ἐλεημοσύναι, ἀναχώρησις
 κόσμου· διὰ τοῦτο ὑπομονὴ τῶν ἐπερχομένων, 
καὶ ἀνοχὴ ἀτιμίας καὶ μίσους καὶ διωγμῶν καὶ ἐμπτυσμάτων
 καὶ ῥαπισμάτων καὶ πάντων τῶν πειρασμῶν, 
κατὰ μίμησιν τοῦ Κυρίου καὶ Στεφάνου καὶ λοιπῶν 
ἁγίων, ἵνα μὴ ἐν τῇ ὥρᾳ ἐκείνῃ ἀστοχήσωμεν τὴν δεινὴν
 ἀστοχίαν, καὶ μάλιστα ἔχοντες ὑπὲρ πᾶσαν πόλιν 
καὶ πᾶν ὀχύρωμα τὰς τοῦ Κυρίου ἡμῶν ἐντολάς. Ποίας; 
Τὸ, <hi rend="italic">Ἐγὼ μεθ' ὑμῶν εἰμι·</hi> τὸ, <hi rend="italic">Οὐκ ἀφήσω ὑμᾶς ὀρφανούς·</hi>
 καὶ, <hi rend="italic">Μὴ φοβεῖσθε ἀπὸ τῶν ἀποκτενόντων τὸ 
σῶμα· Τηρεῖτε τὴν κεφαλήν· Παντὸς γὰρ ἀνδρὸς ἡ 
κεφαλὴ ἐγώ εἰμι· Τηρεῖτε τὴν κεφαλήν· Μὴ 
ἐπιλάθησθε Κυρίου τοῦ Θεοῦ· Ἔχοντες τὴν ἀπολύτρωσιν
 τῶν ψυχῶν ὑμῶν ἐν τῷ σώματι καὶ αἵματί 
μου· Τοῦτο ποιεῖτε εἰς τὴν ἐμὴν ἀνάμνησιν</hi> καὶ ὑμῶν 
σωτηρίαν. Ὁρᾷς πῶς ἐντέλλεται μὴ ἐπιλανθάνεσθαι αὐτοῦ,
 καὶ πῶς προτρέπεται ἀεὶ μνημονεύειν αὐτοῦ, καθὼς 
καὶ προείρηται; Διὰ τοῦτο λέγω πρὸς πάντα ἄνθρωπον, 
καθάπερ καὶ Παῦλος Τιμοθέῳ γράφων· Τέκνον Τιμόθεε, 
ἀεὶ μνημόνευε καὶ μηδέποτε ἐπιλάθῃ Θεοῦ τοῦ τρέφοντός 
σε, μηδὲ ἐπιλανθάνου πάσας τὰς ἀνταποδόσεις αὐτοῦ. 
Μνημόνευε δὲ συνεχῶς μάλιστα τὰς φοβερὰς ἐκείνας τοῦ 
δικαστοῦ φωνὰς, ἃς πρὸς τοὺς ἐξ εὐωνύμων ἀσπλάγχνους 
ἐφθέγξατο, ἔτι δὲ καὶ πρὸς τὰς μωρὰς πέντε παρθένους· 
ὁμοίως καὶ πρὸς τὸν ἀνηλεῆ ἐκεῖνον πλούσιον διὰ τοῦ 
πατριάρχου Ἀβραὰμ διελέχθη· πρὸς τούτοις δὲ καὶ πρὸς 
τὸν ἄλλον πλούσιον καὶ πλεονέκτην τὸν τὰς ἀποθήκας 
πλατύναντα εἰς ἄμετρον ἔκτασιν. Ἆρα ἐπίστασαι ὁποία 
πρὸς ἀμφοτέρους αὐτῶν ἀπόφασις δέδοται; ἆρα μνημονεύεις
 τὰς τοιαύτας σκυθρωπὰς φωνάς; ἆρα κατέχεις 
κἂν βραχύ τι ῥῆμα ἐν τῇ καρδίᾳ σου ἐκ τῶν ἀναγνωσθέντων
 θείων ῥημάτων; Καὶ εἰ ταῦτα οὐ γινώσκεις, τί 
λοιπὸν συνάγῃ εἰς τὴν ἐκκλησίαν, εἰπέ μοι; οὐχὶ ἵνα 
ἀκούσῃς τὰς φωνὰς, σπεύδεις συνάγεσθαι καὶ ὠφεληθῆναι;
 Εἰ μὲν οὖν διὰ τοῦτο συνάγῃ ἐν τῇ ἐκκλησίᾳ, ἡ 
σπουδή σου ἐπαινετὴ, καὶ πληροῦται ἐπὶ σὲ τὸ τοῦ Κυρίου
 λόγιον· <hi rend="italic">Τὰ ἐμὰ πρόβατα τῆς φωνῆς μου ἀκούει.</hi> 
Οἶδα γὰρ πολλοὺς συνερχομένους, οὐ διὰ Θεὸν, οὐδὲ δι' 
ἀκρόασιν τῶν ἁγίων αὐτοῦ ῥημάτων. Τοὺς μὲν γὰρ ὁρῶ 
νυστάζοντας, τοὺς δὲ ὧδε κἀκεῖσε μετεωριζομένους, 
ἄλλους πρὸς φίλους διαλεγομένους· καὶ ὁ μὲν Κύριος 
ἡμῶν πρὸς ἡμᾶς διαλέγεται εὐσπλάγχνῳ φωνῇ λέγων, 
<hi rend="italic">Ὑμεῖς φίλοι μού ἐστε·</hi> ἡμεῖς δὲ ἐκεῖνον καταλιπόντες 
λαλοῦντα, τοὺς φίλους ἐντιμοτέρους ἐποιησάμεθα. Ἑτέρους
 ὁρῶ ἀτάκτως θορυβοῦντας, καὶ ταῦτα τολμῶσιν ἔτι 
τοῦ Θεοῦ λαλοῦντος πρὸς ἡμᾶς. Ὢ τῆς βαθείας ἀφροσύνης,
 ὢ τῆς ἀνιάτου ἀναισχυντίας, ὢ τῆς χαλεπῆς παραφρονήσεως.
 Βασιλεὺς ὁμοιοπαθὴς ἡμῖν πολλάκις διαλέγεται
 πρὸς τὸν λαὸν, καὶ πάντες ὥσπερ ἄψυχοι στῆλαι 
ἄφθογγοι μένουσιν, ἄχρις ἂν καταπαύσῃ ὁ λαλῶν. Καὶ 
οὐ μόνον τοῦτο, ἀλλὰ καὶ γράμματα αὐτοῦ πολλάκις <cb/> </p>
</div>
<div type="pg" n="684">
<p>ἀναγινωσκόμενα, ἐν τόπῳ πολλὴν ἡσυχίαν ποιοῦσι τοῖς 
περιεστῶσιν ἀκροαταῖς, ὡς δοκεῖν μὴ εἶναι ἐκεῖσέ τινα, 
ἀλλ' ἢ μόνον τὸν ἀναγινώσκοντα τὰ τοῦ βασιλέως γράμματα.
 Ἐνταῦθα δὲ προφῆται καὶ ἀπόστολοι καὶ πατριάρχαι,
 οἱ πάντων βασιλέων ὑψηλότεροι, διαλέγονται, τί 
βούλεται Θεὸς καὶ πῶς θεραπεύεται, καὶ ποίῳ τρόπῳ 
δυνησόμεθα διαπερᾶσαι τὴν χαλεπὴν θάλασσαν τοῦ βίου· 
ἡμεῖς δὲ λῆρον τὰ ῥήματα ἡγούμεθα, καὶ μᾶλλον ἀργοῖς 
ῥήμασι προσκαρτεροῦντες, ἀνάπαυσιν λογιζόμεθα. Ἆρα 
θεραπεύεται ἐπὶ τούτοις ὁ Κύριος, ὁ εἰπὼν πρὸς τοὺς 
ὁμιλοῦντας πρὸς ἡμᾶς ἁγίους, <hi rend="italic">Ὑμεῖς ἐστε τὸ φῶς τοῦ 
κόσμου;</hi> Καὶ τί λέγω περὶ λειτουργῶν καὶ δούλων; 
Αὐτοῦ τοῦ πάντων Δεσπότου καὶ βασιλέως τῆς δόξης, ὃν 
φρίττει πᾶσα ἡ κτίσις, καὶ ὑμνεῖ πᾶσα πνοὴ, διὰ τῶν 
ἀχράντων Εὐαγγελίων διαλεγομένου πρὸς ἡμᾶς, νουθετοῦντος,
 ἀπειλοῦντος, παρακαλοῦντος, προσκαλουμένου, 
τὴν ἀπλήρωτον αὐτοῦ καὶ ἀκήρατον βασιλείαν δωρουμένου,
 οὕτως αὐτῷ προσέχομεν, ὡς ὅτε ἀσθενὴς ἢ πτωχὸς 
ἄνθρωπος πρὸς ἡμᾶς ἀδολεσχεῖ διαλεγόμενος, καὶ οὐδὲ 
κἂν ὡς φίλου τινὸς προσέχομεν. Ὄντως <hi rend="italic">Μάταιοι υἱοὶ 
τῶν ἀνθρώπων·</hi> ὄντως εὔκαιρον πρὸς τοὺς τοιούτους 
εἰπεῖν, <hi rend="italic">Μωροὶ, πότε φρονήσετε;</hi> Ἁρμόσει δὲ πρὸς 
αὐτοὺς καὶ ἕτερος τοῦ προφήτου στίχος ὁ λέγων, <hi rend="italic">Ἐξέλειπον
 ἐν ματαιότητι αἱ ἡμέραι αὐτῶν·</hi> τὸν γὰρ ἀγγελικὸν
 ὕμνον καὶ τὰ θεῖα ῥήματα ἀποβαλόντες καὶ 
λῆρον ἡγησάμενοι, ἠγάπησαν ἀργολογίαν, καὶ προσελάβοντο
 ὕπνον. Ὕπνος δὲ τῶν τοιούτων οὐχ ὁ ὕπνος 
οὗτος, ἀλλ' ἡ ῥᾳθυμία ὁ χαλεπὸς ὕπνος τῆς ψυχῆς, ὁ 
ζημιωτὴς τῶν χαυνοτέρων, ἡ τυφλότης τῆς καρδίας, ἡ 
συλήτρια τῶν θησαυρῶν τοῦ Πνεύματος· περὶ οὗ ὁ 
Προφήτης ἐδέετο τοῦ Θεοῦ λέγων· <hi rend="italic">Φώτισον τοὺς 
ὀφθαλμούς μου, μή ποτε ὑπνώσω εἰς θάνατον·</hi> περὶ 
οὗ καὶ Σολομὼν ἐντρεπτικώτερον ἔγραψε λέγων, <hi rend="italic">Πότε 
ἐξ ὕπνου ἐγερθήσῃ;</hi> οἳ καὶ ἀκούσονται τὸ, <hi rend="italic">Τί 
ἑστήκατε ὅλην τὴν ἡμέραν,</hi> ἤγουν ὅλον τὸν βίον ἀργοί; 
Οἱ τοιοῦτοι καὶ ἐν ταῖς συνάξεσιν ἀσύντακτοι, καὶ ἐν 
ἑορταῖς ἀνέορτοι, καὶ ἐν ταῖς εὐχαῖς ἀνευλόγητοι, ἐν τῇ 
μνήμῃ τῶν ἁγίων ἀμνημόνευτοι, ἐν τῷ τὴν εἰρήνην διδόναι
 ἀδόκιμοι, ἐν τῇ ἐκκλησίᾳ ἀνέτοιμοι, ἐν τῇ μεταλήψει 
ἀνάξιοι, ἐν τῇ κοιμήσει τῆς ἐξόδου τεταραγμένοι καὶ ἔμφοβοι
 καὶ κατηφεῖς καὶ σκοτεινοὶ καὶ ἀπεγνωσμένοι· περὶ 
ὧν ὁ Προφήτης προεκήρυξεν, ὅτι <hi rend="italic">Ἐν ἐκείνῃ τῇ ἡμέρᾳ 
ἀπολοῦνται πάντες οἱ διαλογισμοὶ αὐτῶν.</hi> 
</p><p rend=" indent(1)">βʹ. Εἶδες πόσην ζημίαν περιέχει ἡ ῥᾳθυμία; Ὁ πικρὸς 
ὕπνος, καὶ τῶν ψυχῶν λάκκος, καὶ τῶν χαυνοτέρων συνόμιλος
 καὶ σύσκηνος καὶ διδάσκαλος. Διὸ καὶ ὁ Παῦλος 
διὰ τὴν πολλὴν χαυνότητα καὶ μαλακίαν γυναῖκας ὀνομάζει,
 καὶ οὐδὲ γυναῖκας ἁπλῶς, ἀλλὰ γυναικάρια σεσωρευμένα·
 ἔθος γὰρ ταῖς τοιαύταις γυναιξὶ συγκουστουδιάζειν
 καὶ συνεδριάζειν καὶ φλυαρεῖν τὰ μὴ δέοντα αὐταῖς,
 ἃς οὐ ποιμαίνει ὁ Θεός· <hi rend="italic">Οὐ</hi> γὰρ <hi rend="italic">προέθεντο τὸν 
Θεὸν ἐνώπιον αὐτῶν· Πάντοτε μανθάνοντα, καὶ μηδέποτε
 εἰς ἐπίγνωσιν ἀληθείας ἐλθεῖν δυνάμενα.</hi> Ὁ 
δὲ ἀγαπῶν τὸν Κύριον ἐν ὅλῃ καρδίᾳ, καὶ ἔχων τὴν αὐτοῦ
 μνήμην ἀλάθητον, ἅμα ἀκούσει τοῦ κήρυκος ἐπὶ 
τὴν φοβερὰν ἐκείνην προσκαλουμένου ζωοποιὸν θεοσφαγίαν,
 σπουδαίως ἀνίσταται· καὶ πρῶτον μὲν ἐννοεῖ μή 
που κατά τινος ἔχει, ἣ ἄλλος κατ' αὐτοῦ· καὶ τοῦτο 
κατορθώσας τὸ ἐμπόδιον τῆς σωτηρίας, καὶ ἑαυτὸν ἐλευθερώσας
 καὶ λύσας ἀπὸ τοῦ τοιούτου χαλεποῦ δεσμοῦ, 
τρέχει πρὸς τὴν τῶν θείων λογίων ἀκρόασιν· ὃν τρόπον 
ἔλαφος ἐπὶ τὰς πηγὰς τῶν ὑδάτων, οὕτως ἐν πίστει καὶ 
πόθῳ τρέχων καταλαμβάνει τὸν πνευματικὸν τοῦ Θεοῦ 
λιμένα. Καὶ συσφίγξας ἑαυτὸν καὶ συναγαγὼν ἑαυτοῦ 
τὴν διάνοιαν, καὶ πᾶσαν βιωτικὴν τέως ἀποῤῥιψάμενος 
μέριμναν, ἑτοιμάζει τὰς ἀκοὰς πρὸς ἀκρόασιν τῆς ἀγγελικῆς
 μελῳδίας· εἶτα τοῦ ἱεροψάλτου Δαυῒδ βοῶντος, 
<hi rend="italic">Δεῦτε καὶ ἴδετε τὰ ἔργα τοῦ Θεοῦ. Δεῦτε, τέκνα, 
ἀκούσατέ μου, φόβον Κυρίου διδάξω ὑμᾶς,</hi> καὶ ἀγαλλίασιν,
 θυσίαν δικαιοσύνης καὶ ἀναφοράν· δεῦτε ἴδετε 
ἐπὶ τὸ θυσιαστήριον τὸν σιτευτὸν μόσχον, καὶ τὸν ἀμνὸν 
τοῦ Θεοῦ θυόμενον, καὶ μὴ θανατούμενον· <hi rend="italic">Μεγαλύνατε 
τὸν Κύριον, καὶ ὑψώσωμεν τὸ ὄνομα αὐτοῦ ἐπὶ τὸ 
αὐτό. Γεύσασθε καὶ ἴδετε, ὅτι χρηστὸς ὁ Κύριος.</hi> 
Εἶτα Ἡσαΐας, ἡ χελιδὼν τῆς Ἐκκλησίας, μεγάλῃ τῇ 
φωνῇ κράζει· <hi rend="italic">Ὡς πρόβατον ἐπὶ σφαγὴν ἤχθη. Εὐφραίνεσθε
 οἱ οὐρανοὶ, καὶ ἀγαλλιάσθω ἡ γῆ, ὅτι 
ἠλέησεν ὁ Θεὸς τὸν λαὸν αὐτοῦ.</hi> Βάδιζε, λαός μου, 
εἰς τὸ ἀκροατήριον, ἀκούσατε τί ὁ Κύριος διὰ τοῦ στόματός
 μου προστάσσει· Εἴπατε, ἀδελφοὶ, τοῖς μισοῦσιν <pb/> </p>
</div>
<div type="pg" n="685">
<p>ὑμᾶς καὶ τοῖς βδελυσσομένοις, ἵνα τὸ ὄνομα Κυρίου 
δοξασθῇ. Εἶτα ὁ διάδοχος Ἡσαΐου Παῦλος, ἡ λύρα τοῦ 
ἁγίου Πνεύματος, ὁ τέττιξ τῆς Ἐκκλησίας, τὸ τοῦ Χριστοῦ
 κατοικητήριον ἀνυψούμενος ἐπὶ τοῦ ἄμβωνος λαμπρᾷ
 τῇ φωνῇ κράζει ἐν παῤῥησίᾳ· <hi rend="italic">Τὸ Πάσχα ἡμῶν 
ὑπὲρ ἡμῶν ἐτύθη Χριστός. Ὃς ἐγενήθη ἡμῖν σοφία 
ἀπὸ Θεοῦ, δικαιοσύνη καὶ ἁγιασμὸς καὶ ἀπολύτρωσις.
 Διὰ τοῦ αἵματος αὐτοῦ τὴν ἄφεσιν τῶν ἁμαρτιῶν
 ἐλάβομεν. Δοκιμαζέτω δὲ ἄνθρωπος ἑαυτὸν, 
καὶ οὕτως ἐκ τοῦ ἄρτου ἐσθιέτω, καὶ ἐκ τοῦ ποτηρίου
 πινέτω.</hi> Τί δέ ἐστι, Δοκιμαζέτω τις ἑαυτόν; Τουτέστιν,
 ἐννοείτω τὰ γεγραμμένα, καὶ ἐρευνάτω ἑαυτὸν, 
μήποτε ἀνέτοιμός ἐστι τῆς ὑποδοχῆς τοῦ σώματος καὶ 
αἵματος τοῦ Κυρίου, καὶ οὐχ ἡτοίμασεν ἑαυτὸν ὥσπερ 
ὁ Συμεὼν, καὶ ὥσπερ Ἄννα ἡ προφῆτις, καὶ ὥσπερ ἐν 
σινδόνι καθαρᾷ ὁ Ἰωσήφ. Ἐὰν οὕτως ἑαυτὸν ἡτοίμασας, 
αὐτῷ θαῤῥῶν, πίστει καὶ φόβῳ πρόσελθε βοῶν καὶ λέγων,
 <hi rend="italic">Σὺ εἶ ὁ Χριστὸς ὁ Υἱὸς τοῦ Θεοῦ τοῦ ζῶντος·</hi> καὶ 
οὐ κατακριθήσῃ ὁ σπουδάσας ποιῆσαι ἑαυτὸν ἄξιον. <hi rend="italic">Ὁ 
γὰρ ἐσθίων καὶ πίνων ἀναξίως, κρῖμα ἑαυτῷ ἐσθίει 
καὶ πίνει. Ὁρᾶτε,</hi> ἀδελφοὶ, <hi rend="italic">μή τις κακὸν ἀντὶ κακοῦ 
ἀποδώσῃ. Ὁ ἥλιος μὴ ἐπιδυέτω ἐπὶ τῷ παροργισμῷ 
ὑμῶν. Βλέπετε πῶς περιπατεῖτε.</hi> Ὁρᾷς πόσα ἀγαθὰ 
καὶ ὁποίαν χαρὰν δέχεται ὁ ἀγαπῶν τὸν Θεὸν, καὶ δι' 
αὐτὸν συναγόμενος; Ἄκουε πάλιν Ἰωάννου κράζοντος· 
<hi rend="italic">Παιδία, ἐσχάτη ὥρα ἐστὶ, καὶ ὁ ἀντίχριστος 
ἔρχεται· καὶ νῦν ἀντίχριστοι πολλοὶ γεγόνασιν.</hi> 
Ἀλλὰ <hi rend="italic">Μὴ παντὶ πνεύματι πιστεύετε, ὅτι πολλοὶ 
πλάνοι ἐξῆλθον εἰς τὸν κόσμον.</hi> Εἶτα ὁ ἀδελφόθεος 
Ἰάκωβος παρελθὼν εἰς μέσον λέγει· <hi rend="italic">Πᾶσαν χαρὰν ἡγήσασθε,
 ἀδελφοί μου, ὅταν πειρασμοῖς περιπέσητε 
ποικίλοις. Μακάριος ἀνὴρ, ὃς ὑπομενεῖ πειρασμὸν, 
ὅτι δόκιμος γενόμενος λήψεται τὸν ἀμαράντινον 
στέφανον τῆς ζωῆς, ὃν ἐπηγγείλατο ὁ Κύριος τοῖς 
ἀγαπῶσιν αὐτόν.</hi> Μετὰ τούτων Πέτρος ὁ ὑψηλὸς ἀναδραμὼν
 κράζει· <hi rend="italic">Ἀγαπητοὶ, πάντων τὸ τέλος ἤγγικε·
 γρηγορήσατε καὶ νήψατε εἰς προσευχάς. Ἀποθέμενοι
 οὖν πᾶσαν κακίαν καὶ πάντα δόλον καὶ 
ὑποκρίσεις καὶ φθόνους καὶ πάσας καταλαλιὰς, ὡς 
ἀρτιγένητα βρέφη, τὸ λογικὸν ἄδολον γάλα ἐπιποθήσατε.</hi>
 Εἶτα τοῖς ἀναγνώσμασι διαδέχεται ἡ οὐράνιος 
λαλιὰ τῶν ἀγγέλων, ὁ τοῦ Θεοῦ αἶνος, τῶν ἄνω δυνάμεων
 ἡ τραγῳδία· καθὼς ὁ μακάριος Ἰωάννης ἑώρακέ 
τε καὶ ἔγραψε λέγων· <hi rend="italic">Ἤκουσα τῶν ἄνω δυνάμεων ὡς 
φωνὴν ὄχλων πολλῶν, καὶ ὡς φωνὴν βροντῶν 
ἰσχυρῶν λεγόντων, Ἀλληλούϊα.</hi> Μετὰ τοῦτο ὅτε 
λοιπὸν προκηρυχθῇ πάντα, καὶ καταπαύσουσιν οἱ πρόδρομοι
 καὶ λειτουργοὶ κηρύσσειν καὶ μηνύειν τοῦ Δεσπότου
 τὴν ἐπὶ τοῦ ἄμβωνος ἄνοδον, τῶν ἱερέων τέως καθεζομένων,
 καὶ τῶν λειτουργῶν σιωπησάντων, καὶ τῆς 
ὥρας καταφθανούσης τοῦ ἀναφανῆναι ἐφ' ὑψηλοῦ τόπου 
τὸν ἀκόρεστον Δεσπότην καὶ Κύριον τῆς δόξης, καὶ τοῦ 
λαοῦ τὰς ἀκοὰς ἑτοιμάζοντος πρὸς ἀκρόασιν τῶν θεολέκτων
 καὶ ζωοποιῶν ῥημάτων, καὶ ὠθούντων ἑαυτοὺς, 
καὶ τῷ ἄμβωνι πλησιαζόντων, καὶ σιγῆς πολλῆς γενομένης,
 ὅτε λοιπὸν οὐκ ἔξεστί τινα καθέζεσθαι, οὐκ ἀρχιερέα,
 οὐχ ἱερέα, οὐ βασιλέα ἕνεκεν τῆς ὑπερβαλλούσης 
δόξης τοῦ ἀναφαινομένου, κράζουσιν ἐν δυνάμει οἱ τὴν 
τῶν ἀγγέλων ἐπέχοντες τάξιν, λέγοντες πρὸς πάντας 
μικρούς τε καὶ μεγάλους· Ὀρθοὶ πάντες ἀκούσωμεν τί 
λαλήσει Κύριος ὁ Θεός· ὀρθοὶ ἀκούσωμεν τί κελεύσει, 
καὶ τί βούλεται ὁ Βασιλεὺς τῶν βασιλέων· ὀρθοὶ ἀκούσωμεν
 ῥήματα καὶ ἐντολὰς ζωῆς αἰωνίου· ἡ γὰρ ἐντολὴ 
αὐτοῦ ζωὴ αἰώνιός ἐστι. Τὸ δὲ, Ὀρθοὶ, τί ἄρα σημαίνει 
ἢ καταδέχεται; Οἶδα γὰρ, ὅτι πολλοὶ τὴν ἐκ τῶν θρόνων 
ἔγερσιν νοοῦσι καὶ μόνον· ἐγὼ δὲ πλεῖόν τι ὑπονοῶ ἔχειν 
βάθος τὸ ῥῆμα, καὶ οὐ μόνον τὴν ἐκ τῶν θρόνων ἀνόρθωσιν,
 ἀλλὰ καὶ μυστικώτερόν τι σημαίνειν νόημα· τουτέστιν,
 ὀρθοὶ τῇ πίστει, ὀρθοὶ τῇ καρδίᾳ, ὀρθοὶ τοῖς λογισμοῖς,
 τῇ ἀγάπῃ, τῇ ὁμολογίᾳ, ὀρθοὶ πρὸς πᾶσαν ἐντολὴν 
τοῦ Κυρίου, ὀρθοὶ ἄνω πρὸς τὸν οὐρανόν. Ὡς λογικοὶ τὰ 
ἄνω φρονεῖτε, καὶ μὴ ὡς τὰ κτήνη κάτω νεύοντες. Εἶτα 
πάντων ἀναστάντων καὶ ἐν φόβῳ ἱσταμένων, ἄκουσαι τί 
ἄρα Κύριος διηγήσεται ἡμῖν ἐν Γραφῄ, καθὼς προεσήμανεν
 ὁ προφήτης Δαυῒδ, τί κελεύσει, τί ἐντέλλεται, τί 
βούλεται ὁ φοβερὸς ἐν βουλαῖς. Εἶτα ἀνυψοῦται καὶ ὁ 
πολυτίμητος μαργαρίτης καὶ προσδοκία τῶν ἐθνῶν, ἡ 
φωταγωγία τοῦ κόσμου, ἡ χάρις ἡ ἐκ τῶν χειλέων χυθεῖσα
 τοῦ Σωτῆρος ἡμῶν Θεοῦ, ἡ ἄνεσις τῶν θλιβομένων,
 ἡ λύσις τῶν δεδεμένων, ἡ λύτρωσις τῶν ἁμαρτίων, <cb/> </p>
</div>
<div type="pg" n="686">
<p>ἡ ἀνόρθωσις τῶν πεπτωκότων, τὸ ἰατρεῖον τῶν νοσούντων,
 ἡ ἐλπὶς τῶν ἀπηλπισμένων, ἡ βοήθεια τῶν καταπονουμένων,
 ἡ χαρὰ τῶν μετανοούντων, ἡ καταφυγὴ 
τῶν διωκομένων, ὁ νόμος τῆς ἐλευθερίας τῶν καταδυναστευομένων
 ὑπὸ τοῦ ἀλλοτρίου, ἡ σαγήνη ἡ μὴ θανατῶσα,
 ἀλλὰ ζωοποιοῦσα τοὺς ἐν τῇ ἁλμυρᾷ τοῦ κόσμου 
θαλάσσῃ βυθιζομένους, αἱ πηγαὶ τῶν ὑδάτων, τὰ θεμέλια
 τῆς οἰκουμένης, οἱ ἐκ τοῦ παραδείσου τοῦ ἁγίου 
στόματος τοῦ Χριστοῦ ἐκπορευόμενοι τέσσαρες ποταμοί. 
Καὶ ἀνοιχθέντων τῶν θείων καὶ σεπτῶν καὶ ἀχράντων 
Εὐαγγελίων, κράζουσι πάλιν μετὰ φόβου οἱ ἐπίγειοι ἄγγελοι,
 οἱ ἱερεῖς, φημὶ, πρὸς τὸν λαὸν, Προσχῶμεν· τουτέστιν,
 Ὧδε ὁ νοῦς ἑκάστου, ὧδε αἱ καρδίαι πάντων, 
μηδεὶς μετεωριζέσθω, μηδεὶς περιβλεπέσθω, μηδεὶς 
ψιθυριζέσθω. Προσχῶμεν, Θεὸς ὁ λαλῶν· προσχῶμεν, 
οὐρανοῦ γὰρ καὶ γῆς καὶ πάσης κτίσεως ὁ Βασιλεὺς 
πρὸς ἡμᾶς διαλέγεται· προσχῶμεν, ὁ ποιμὴν ὁ μέγας 
τροφὴν ζωῆς ψυχῶν διανέμει· προσχῶμεν, ὁ τὸν θάνατον 
φονεύσας, καὶ τὸν κόσμον νικήσας, χαρὰν ἀπλήρωτον 
καὶ βασιλείαν μὴ ἔχουσαν τέλος ἐπαγγέλλεται ἡμῖν τοῖς 
ἀναξίοις. Ὢ τῆς ἀνεικάστου φιλανθρωπίας! ὢ τῆς 
ἀνεκδιηγήτου ἀγαθότητος! Ὅτι αὐτὸς ὁ ἀόρατος, ὁ 
ἀχώρητος, ὁ πάντων Δημιουργὸς καὶ Δεσπότης, ὃν φρίσσει
 ὁ οὐρανὸς καὶ ἡ γῆ καὶ ἡ θάλασσα, ᾧ κάμπτει πᾶν 
γόνυ ἐπουρανίων καὶ ἐπιγείων καὶ καταχθονίων, οὐ δι' 
ἀγγέλου ἢ διὰ τῶν Σεραφεὶμ ἢ δι' ἄλλου τινὸς λειτουργοῦ,
 ἀλλ' αὐτὸς δι' ἑαυτοῦ διαλέγεται πρὸς ἡμᾶς τοὺς 
ἀναξίους, πληρῶν τὴν προφητείαν Ἡσαΐου τοῦ προφήτου
 λέγοντος· <hi rend="italic">Οὐ πρέσβυς, οὐκ ἄγγελος, ἀλλ' αὐτὸς 
ὁ Κύριος ἥξει καὶ σώσει ἡμᾶς.</hi> Ὁμοίως δὲ καὶ Δαυῒδ 
περὶ τούτου προεκήρυξε λέγων, ὅτι <hi rend="italic">Αὐτὸς ὁ Κύριος 
διηγήσεται ἐν γραφῇ λαῶν.</hi> Ὅθεν ὁ ἱερὸς ἀπόστολος 
καθαπτόμενος ἡμῶν ἐντρεπτικώτερον ἔγραψε, λέγων· 
<hi rend="italic">Διὰ τοῦτο δεῖ περισσοτέρως ἡμᾶς προσέχειν</hi> διὰ τὸν 
λαλοῦντα Κύριον. Εἰ γὰρ ὁ δι' ἀγγέλου λαληθεὶς λόγος 
ἐγένετο βέβαιος, καὶ πᾶσα παράβασις καὶ παρακοὴ 
ἔλαβεν ἔνδικον μισθαποδοσίαν, πῶς ἡμεῖς ἐκφευξόμεθα 
τηλικαύτης ἀμελήσαντες σωτηρίας, ἥτις ἀρχὴν λαβοῦσα 
λαλεῖσθαι διὰ τοῦ Κυρίου, ὑπὸ τῶν ἀκουσάντων εἰς 
ἡμᾶς ἐβεβαιώθη. Διὰ τοῦτο δεῖ περισσοτέρως ἡμᾶς 
προσέχειν. Διὰ τί ἄρα, εἰπὲ, Παῦλε; Διότι οὐ δι' ἀγγέλου
 οὐδὲ δι' ἄλλων τινῶν δυνάμεων διαλέγεται πρὸς 
ἡμᾶς, καθὼς καὶ πρὸς τοὺς ἀρχαίους, ἀλλ' αὐτὸς ὁ τῶν 
ἀγγέλων καὶ πάσης πνοῆς Κύριος διαλέγεται καὶ διηγεῖται
 καὶ διαγγέλλει τὸ πρόσταγμα τοῦ Πατρὸς, ὥσπερ 
τις πένης. Τίς οὐ φρίξει; τίς οὐ θαυμάσει; τίς δὲ οὐ 
κατανυγῇ ἐν τῇ τοσαύτῃ ἀγαθότητι καὶ συγκαταβάσει 
τοῦ φιλανθρώπου; 
</p><p rend=" indent(1)">γʹ. Ἆρα ταῦτα λέγοντες πείσομεν ὑμᾶς, ἢ κἄν τινας ἐκ 
τοῦ πλήθους, περισσοτέρως προσέχειν τῷ λαλοῦντι Θεῷ; 
Πιστεύω εἶναι πολλοὺς ἐξ ὑμῶν προσέχοντας ἐμπόνως 
καὶ ἀμετεωρίστως· οἵτινες καὶ ἀκούσονται τοῦ Κυρίου 
πρὸς τὸν Πατέρα λέγοντος, ὅτι <hi rend="italic">Καὶ οὗτοι ἐπίστευσαν, 
ὅτι σύ με ἀπέστειλας· Πάτερ, τήρησον αὐτοὺς ἐν 
τῷ ὀνόματί σου.</hi> Οἱ δὲ μὴ πιστεύσαντες ἀκούσουσιν, 
Ὑμεῖς οὐκ ἐστὲ ἐκ τῶν προβάτων τῶν ἐμῶν· τὰ γὰρ 
ἐμὰ πρόβατα τῆς φωνῆς ἀκούει τῆς ἐμῆς. Ἆρα οὐκ 
ἐφρίξατε τοιαῦτα ἀκούοντες; ἕως πότε βαρυκάρδιοι; 
ἕως πότε νήπιοι ταῖς φρεσίν; ἕως πότε οὐ προσέχετε 
τῷ λαλοῦντι, καὶ στήκετε ὡς πρέπει Χριστιανοῖς, ἄνω 
τὰς καρδίας ἔχοντες, ἀλλ' ἐποιήσατε βουστάσιον καὶ 
πραιτώριον καὶ καπηλεῖον τὴν ἐκκλησίαν; Βλέπετε μή 
πως ἐφ' ὑμᾶς πληρωθῇ τὸ φοβερὸν τοῦ Ἀποστόλου ῥητὸν 
τὸ λέγον· <hi rend="italic">Καὶ καθὼς οὐκ ἐδοκίμασαν τὸν Θεὸν ἔχειν 
ἐν ἐπιγνώσει, παρέδωκεν αὐτοὺς εἰς ἀκαθαρσίαν.</hi> 
Ἡμεῖς δὲ καταλιπόντες τοὺς τὴν καρδίαν ἀπολωλεκότας, 
περὶ ὧν ὁ Σολομὼν ὡς ἐκ προσώπου τοῦ Κυρίου ἔλεγεν, 
ὅτι <hi rend="italic">Ἐλάλουν, καὶ οὐκ ἠκούετε, ἐξέτεινον λόγους, 
καὶ οὐ προσείχετε,</hi> ἐπὶ τὸ προκείμενον ἐπανέλθωμεν, 
καὶ τῷ ἄμβωνι προσπελάσωμεν, καὶ ἀκούσωμεν τί λαλήσει
 ἐν ἡμῖν Κύριος ὁ Θεὸς, ὁ μέγας εὐαγγελιστὴς, ὁ 
τὸ οὐράνιον τοῦ Πατρὸς πρόσταγμα διαγγέλλων ἡμῖν ἐπὶ 
γῆς. Δῆλον δὲ, ὅτι λαλήσει εἰρήνην ἐπὶ τὸν λαὸν αὐτοῦ, 
ὡς Θεὸς εἰρήνης· ἢ προσκαλεῖται πρὸς αὐτὸν ὡς ἀγαθὸς 
τοὺς καταπονουμένους, καὶ ἀντιλαμβάνεται ὡς βασιλεὺς 
δίκαιος τοὺς κλαίοντας εἰς μετάνοιαν μακαρίζει, ταλανίζει 
τοὺς ἐν ὑποκρίσει βιοῦντας, μακαρίζει τοὺς γρηγοροῦντας,
 καὶ ταλανίζει τοὺς ῥᾳθύμους· δοξάζει τοὺς εὐσπλάγχνους
 ὡς εὔσπλαγχνος, καὶ μακαρίζει τοὺς ἐλεήμονας ὡς 
ἐλεήμων <hi rend="italic">Μακάριοι οἱ ἐλεήμονες, ὅτι αὐτοὶ ἐλεηθή- <pb/></hi></p>
</div>
<div type="pg" n="687">
<p>σονται Ὡς δὲ ἀλλότριος τῆς ἀσπλαγχνίας καὶ ξένος τῆς 
ἀπηνείας, καὶ ἀμέτοχος πάσης κακίας, τὴν ἀσπλαγχνίαν 
ἀπωθεῖται καὶ ἐξορίζει, καὶ ἀποστρέφεται τοὺς ἀπηνεῖς 
καὶ ἀνελεήμονας καὶ ἀμεταδότους· καὶ συνερεῖ λόγον μετ' 
αὐτῶν, ποτὲ μὲν δι' ἑαυτοῦ, ποτὲ δὲ διὰ τοῦ πατριάρχου 
Ἀβραὰμ ἢ καὶ δι' ἑτέρων ἁγίων. Τοὺς μέλλοντας τότε 
ἐξ εὐωνύμων εὑρίσκεσθαι αὐτὸς ἐγκαλεῖ καὶ ὀνειδίζει, 
ὡς δυναμένους ἐλεῆσαι, καὶ μὴ ἐλεήσαντας. Οὐ γὰρ 
παρὰ ἀδυνάτων ἀπαιτεῖ ὁ κριτὴς τὸ χρέος τοῦ ἐλέους· 
οἱ γὰρ τοιοῦτοι ἄλλων ἐνδεεῖς τυγχάνουσιν· ἀλλὰ παρὰ 
τῶν ἀφθόνως τὰς τοῦ Θεοῦ δωρεὰς εἰληφότων, καὶ τοῦ 
δεδωκότος ἐπιλαθομένων, καὶ καυχωμένων ὡς μὴ λαβόντων,
 πρὸς τούτους ὀνειδίζει καὶ ἐγκαλεῖ λέγων· Ὢ 
ἀνόητοι καὶ ἄσπλαγχνοι, οὐκ ἐγὼ ὑμῖν δέδωκα 
τὰ ὑμῶν πάντα; τί γὰρ εἰσηνέγκατε εἰς τὸν κόσμον; οὐ 
γυμνοὶ ἐγεννήθητε, καὶ πάλιν γυμνοὶ ἐξέρχεσθε; οὐκ 
ἠκούσατε τοῦ Ἀποστόλου κράζοντος, ὅτι <hi rend="italic">Οὐδὲν εἰσηνέγκαμεν
 εἰς τὸν κόσμον, δῆλον ὅτι οὐδὲ ἐξενεγκεῖν 
τι δυνάμεθα;</hi> Ἐννόησον, ἄφρον, ὅτι οὐδὲν ἴδιον κέκτησαι,
 εἰ μὴ τὴν προαίρεσιν, εἴτε ἀγαθὴν, ὡς ὁ Θεὸς εἶπεν, 
εἴτε ἀπηνῆ, ὡς σὺ ἠθέλησας. <hi rend="italic">Τὸ ἀργύριον καὶ τὸ χρυσίον
 ἐμόν ἐστιν. Ὁ οὐρανὸς θρόνος ἐμὸς, ἡ γῆ 
ὑποπόδιον τῶν ποδῶν μου·</hi> τὰ πέρατα ἐν τῇ χειρί 
μου, τὰ σύμπαντα ἐμοὶ δουλεύει· ὁ οὐρανὸς καὶ πᾶσαι 
τῶν ἀγγέλων στρατιαὶ, ἡ γῆ καὶ ἡ θάλασσα, καὶ πᾶσα 
κτίσις καὶ πᾶσα πνοὴ ἐμή ἐστι, καὶ ἐμοὶ πείθεται καὶ 
ὑπακούει καὶ δουλεύει. Σὺ μόνος ὁ ἄσπλαγχνος ἀλλότριος
 εὑρέθης τῆς ἐμῆς φιλανθρωπίας. Εἰπέ μοι, 
ἄφρον, τίς τὴν γῆν σοι ἐφήπλωσε; τίς τὰ φυτὰ κατεπύκνωσε;
 τίς τοῖς σπέρμασι παρέχει τὴν αὔξησιν; 
τίς δίδωσι τῇ γῇ ὑετὸν ἐν καιρῷ τοῦ ἀλοητοῦ, καὶ 
ἀνέμους ἐπιτηδείους τῷ λικμητῇ; τίς τὰ τοιαῦτα μεγέθη
 τῶν βοῶν ὑπέταξε, καὶ ἔπεισεν αὔλακας ἑλκῦσαι, 
καὶ ἅλωνα συνθλᾶσαι, καὶ ἁμάξας περιφέρειν; οὐ ταῦτα 
πάντα ἀφθόνως παρέσχον, καθὼς τοῖς ἀξίοις, καὶ ὑμῖν, 
βουλόμενος ἔχειν ὑμᾶς χορηγούς μου καὶ οἰκονόμους ἐκ 
τῶν ἐμῶν δωρεῶν, ἵνα ἐν καιρῷ πονηρῷ καὶ ἐν ἡμέραις 
λιμοῦ οἰκονομήσητέ με; <hi rend="italic">Καὶ ἐπείνασα, καὶ οὐκ ἐδώκατέ
 μοι φαγεῖν.</hi> Ἐγὼ δέδωκα, καὶ ἐγὼ ἐπείνασα· ἐκ 
τῶν ἐμῶν ἐζήτησα, καὶ οὐκ ἐδώκατέ μοι φαγεῖν. Καὶ 
οὐκ ᾔτησα περισσοτέρας δαπάνας οὐδὲ τρυφὴν οὐδὲ 
ἐφόδια, ἀλλὰ φαγεῖν διὰ τὴν εὐπερίστατον ἀνάγκην· 
καὶ οὐκ ἐδώκατέ μοι φαγεῖν. Καὶ ἐν ταῖς ἐμαῖς δωρεαῖς 
πολλάκις τρυφώντων ὑμῶν, καὶ θορυβούντων καὶ εὐφραινομένων
 ἐν μαλακοῖς ἐνδύμασιν, ἐπέστην τῇ θύρᾳ 
ῥάκη περιβεβλημένος, παγετῷ συνεχόμενος, λιμῷ τηκόμενος,
 οὔτε κράζειν ἰσχύων ἐκ τῆς βίας τοῦ λιμοῦ· 
καὶ οὐκ ἐδώκατέ μοι φαγεῖν. Καὶ οὐκ ᾔτησα οἶνον, οὐ 
κρέα, οὐ σίκερα, εἰ μὴ ἄρτον ψιλόν· καὶ οὐκ ἐδώκατέ 
μοι φαγεῖν. Ὢ ἀπήνεια καὶ ὠμότης χαλεπὴ καὶ σκότος 
βαθύ· πῶς οὐκ ἐμνημονεύσατε τὸν δεδωκότα τὰ ὑπάρχοντα;
 πῶς οὐκ ἐνεθυμήθητε τοῦ δικαίου Ἰὼβ κράζοντος,
 <hi rend="italic">Γυμνὸς ἐξῆλθον ἐκ κοιλίας μητρός μου, γυμνὸς 
καὶ ἀπελεύσομαι;</hi> Οὐδέποτε ἠκούσατε τοῦ ἱερέως ἐπὶ 
τῆς μυστικῆς τραπέζης βοῶντος πρός με, καὶ εὐχαριστοῦντός
 μοι καὶ λέγοντος, <hi rend="italic">Τὰ σὰ ἐκ τῶν σῶν σοι προσφέρομεν;</hi>
 Ὑμεῖς δὲ καυχᾶσθε, ὡς μὴ λαβόντες· ἐβούλεσθε
 ἐν τῇ εὐθηνίᾳ ἐκείνῃ ἀσάλευτοι διαμεῖναι εἰς τὸν 
αἰῶνα. Καλῶς ὁ προφήτης τῶν τοιούτων πρόσωπον 
ἀναλαβὼν ἐθριάμβευσεν αὐτῶν τὴν νόσον λέγων· <hi rend="italic">Ἐγὼ 
δὲ εἶπα ἐν τῇ εὐθηνίᾳ μου, Οὐ μὴ σαλευθῶ εἰς τὸν 
αἰῶνα.</hi> Ναὶ, ἄρτον οὐκ ἔδωκας διὰ τὸ μὴ γνωρίσαι σε 
τὸν δεδωκότα Θεόν· κἂν ὑπὸ στέγην διὰ τί μὴ ὑπεδέχου; 
καὶ τοῦτο γὰρ μισθὸς μέγας ἐστίν· ἢ ἀσθενοῦντα μὴ 
ἐπεσκέψου; οὐ γὰρ μὴ παρεῖδον τὰ βήματά σου· ἢ ἐν 
φυλακῇ με ὄντα, οὐ παρεγένου, καὶ ἐχαρίσω λόγον τῶν 
παρακλήσεων; καὶ οὐ μὴ ἀπώλεσας τὸν μισθόν σου· ἢ 
καὶ περιέβαλές με γυμνητεύοντα· ἢ διψῶντα ἐπότισας 
ποτήριον ὕδατος; πόσην ἀνταπόδοσιν ἀνελήψω παρ' ἐμοῦ; 
Ὑμεῖς δὲ ταῦτα πάντα δυνάμενοι ποιῆσαι, οὐκ ἐποιήσατε,
 <hi rend="italic">Ἀλλ' ἐματαιώθητε ἐν διαλογισμοῖς, καὶ ἐσκοτίσθη
 ἡ ἀσύνετος ὑμῶν καρδία,</hi> καὶ ἐστερήσατε ἑαυτοὺς
 τὴν ζωὴν τὴν αἰώνιον, καὶ ἐναυαγήσατε ναυάγιον 
μὴ ἔχον διόρθωσιν. Τί λοιπὸν εἴπω πρὸς ὑμᾶς; ἆρα τὸ, 
<hi rend="italic">Δεῦτε;</hi> Ἀλλὰ τῇ ἀπηνείᾳ οὐ προσαρμόζει τοιαύτη 
φωνή· τὸ γὰρ, <hi rend="italic">Δεῦτε οἱ εὐλογημένοι,</hi> ἄλλοις ἐδόθη. 
Πάντες οὖν οἱ ἐκ δεξιῶν μου παριστάμενοι ταύτης τῆς 
φωνῆς ἠξιώθησαν, ταύτην τὴν δόξαν ἐκληρονόμησαν, <cb/> </p>
</div>
<div type="pg" n="688">
<p>ταύτην τὴν εὐφροσύνην ἐκέρδησαν, ταύτην τὴν βασιλείαν 
ἥρπασαν οἱ ἐλεήμονες, οἱ εὔσπλαγχνοι. Εἰς τὰς αἰωνίους 
γὰρ μονὰς ἀπηνεῖς κληρονομίαν οὐκ ἔχουσιν, εἰς τὸ 
ἐμὸν παλάτιον ἄσπλαγχνος οὐκ εἰσέρχεται, εἰς τὸν οὐράνιον
 παστὸν ἀνελεήμων οὐκ ἀξιοῦται, εἰς τὰς ἄνω μονὰς 
ἀμετάδοτος οὐ κατοικεῖ· ἀλλὰ μόνοι οἱ ἐλεήμονες,
 μόνοι οἱ εὔσπλαγχνοι, οἱ ξενοδόχοι, οἱ ὀρφανοτρόφοι, 
χηρῶν καὶ ἀδυνάτων οἱ ἐπισκεπτηταὶ, οἱ τῶν καταπονουμένων
 ἀντιλήπτορες, οἱ τῶν θλιβομένων προστάται, οἱ τῶν 
χειμαζομένων πάρεδροι, τῶν ἐνδεομένων οἱ εὔφοροι, 
τῶν ἀπηλπισμένων οἱ παρήγοροι, τῶν νοσούντων οἱ διάκονοι,
 τῶν κακοπαθούντων οἱ παραμονάριοι, τῶν πενθούντων
 οἱ παραμυθήτορες, τῶν ὀλιγοψύχων οἱ παρακλήτορες,
 οἱ τῶν ἐν πικραῖς δουλείαις πατέρες, οἱ τῶν 
ἐν περιστάσει βοηθοὶ, οἱ τῶν ἐν ἀνάγκαις πρόθυμοι, οἱ 
τῶν δεδεμένων συνδεδεμένοι, οἱ τῶν πλανωμένων ὁδηγοὶ,
 οἱ τῶν γυμνῶν σκεπασταὶ, οἱ τῶν χρεωστούντων 
πληρωταί· καὶ ἵνα συντόμως εἴπω, οἱ πάντων τῶν ἐνδεομένων
 καὶ αἰτούντων οἰκονόμοι, οἱ τοιοῦτοι τοῦ ἐμοῦ 
παλατίου οἰκήτορες, καὶ τῶν αἰωνίων ἀγαθῶν κληρονόμοι.
 Τῶν τοιούτων ἐστὶν οἰκητήριον ἡ ἄνω πόλις· περὶ 
τῶν τοιούτων παρεκάλεσα τὸν Πατέρα μου, ὅτι Θέλω, 
Πάτερ, ἵνα, ὅπου εἰμὶ ἐγὼ, καὶ αὐτοί εἰσιν, ἵνα θεωρῶσι 
τὴν δόξαν μου· πρὸς τοὺς τοιούτους εἶπον, καὶ ἀεὶ λέγω· 
Ὑμεῖς φίλοι μού ἐστε. Πρὸς ὑμᾶς δὲ ἄρα τί εἴπω· ἆρα 
ἐλεήσω; Ἀλλ' οὐχ ὁρῶ ἐν ὑμῖν καρπὸν ἐλέους. Ἆρα 
οἰκτειρήσω; Ἀλλ' οὐ βλέπω ἐν ὑμῖν σπλάγχνα οἰκτιρμῶν.
 Ἆρα συγχωρήσω; Ἀλλὰ μεῖζον τῆς ἀφέσεως τὸ 
σφάλμα. Οὐ γὰρ μόνον τὰ σπλάγχνα ἐκλείσατε αἰτοῦντός 
μου ἄρτον, ἀλλὰ καὶ ἃ περιεβαλόμην ῥάκη ἡρπάξατε 
καὶ ἐγυμνώσατέ με· καὶ τὸν ἄρτον, ὅν μοι ἄλλος ἐλεήμων
 ἔδωκεν, ἐκ τοῦ στόματός μου ἡρπάξατε. Ποσάκις 
ἦλθον εἰς τὴν θύραν σου, καὶ εἶδον τράπεζαν πεπληθυμμένην,
 καὶ ὄγκον βρωμάτων, καὶ κύνας πολλοὺς τρεφομένους,
 καὶ ἐπὶ κλινῶν ἀνακειμένους· καὶ ἐπ' ἐμοὶ 
τὰς θύρας ἀπεκλείσατε καὶ ἀπεπέμψατε ἄτιμον, καὶ 
οὐδὲ κἂν ὡς ἕνα τῶν κυναρίων, κλάσματος ἄρτου ἠξιώσατε;
 ποσάκις τοῦ καλυβίου με ἐξηλάσατε παγετοῦ 
ἐπικειμένου, καὶ τοὺς ἵππους ὑμῶν ἐνῳκίσατε, καὶ οὐκ 
ἐνεθυμήθητε, ὅτι οὐ διὰ κύνας καὶ ἵππους ἐγὼ ἐσταυρώθην,
 καὶ τὸ αἷμά μου ἐξέχεα; Τῶν κτηνῶν ἀντέχεσθε, 
τῶν κυνῶν φροντίζετε, τῶν ἵππων ἐπιμελεῖσθε, καὶ τὰ 
ἐμὰ μέλη, τοὺς πτωχοὺς καὶ ἀδυνάτους φθειρομένους 
λιμῷ καὶ δίψει καὶ παγετῷ ὁρῶντες, γελᾶτε καὶ βδελύσσεσθε,
 καὶ τὰς ὄψεις ἀποστρέφεσθε, καὶ μάλιστα τοὺς 
ὑπὸ τῆς ἱερᾶς νόσου κατακειμένους; ὧν τὰ μέλη πρὸ 
τοῦ θανάτου τῇ γῇ παραδίδοται, ὧν τὰ σώματα τοῖς 
πολλοῖς σκοτεινὰ καὶ βδελυκτὰ νομίζονται· ἀλλ' ἡ ψυχὴ 
ἐκλάμψει ὡς ὁ ἥλιος. Ὑμεῖς δὲ ἐτρυφήσατε, ἐσπαταλήσατε,
 ἐπὶ τῆς γῆς ἀπελάβετε τὰ ἀγαθὰ ἐν τῇ ζωῇ 
ὑμῶν. Νῦν δὲ τί εἴπω πρὸς ὑμᾶς; ἆρα οὐκ ἠκούσατε, 
ὅτι κρίσις ἡτοίμασται ἡ μέλλουσα τοῖς μὴ ποιήσασιν 
ἔλεος; Ναὶ, οὐκ ἠλεήσατε, ἀλλὰ τῇ ἀσπλαγχνίᾳ ἐδουλεύσατε.
 Διὰ τί καὶ ὅπερ εἶχεν ὁ πτωχὸς ἀφηρπάσατε; Ἄρα 
ὁ μὴ ἐλεῶν κολάζεται διότι οὐ μετέδωκεν· ὁ δὲ καταπονῶν
 καὶ ἁρπάζων τὰ ἄλλων, τί παθεῖται; Ἆρα τί 
εἴπω πρὸς τὴν ἀπάνθρωπον ὑμῶν προαίρεσιν; Ὁρῶ 
γὰρ μεῖζον τῆς ἀφέσεως τὸ σφάλμα· ὑπὲρ πᾶσαν ἰατρείαν
 τὸ τραῦμα κατεσκεύασται· ἡ ἀποτυχία ὑμῶν παραμυθίαν
 οὐκ ἔχει, τὸ ναυάγιον ὑμῶν ἀδιόρθωτον, ἡ 
πληγὴ ἀθεράπευτος, ἡ νόσος ἀνίατος, τὰ παραπτώματα 
ὑμῶν ἀπάρτι ἀσυγχώρητα. Οὐκ ἔτι γὰρ μετάνοια, οὐκ 
ἔτι παράκλησις ἰσχύει, οὐκ ἔτι δακρύων ὄφελος ἐγκλημάτων
 ἀπὸ τοῦ νῦν ἐμοῦ οὐκ ἐμνημονεύσατε· τῶν ἀποστόλων
 οὐκ ἠκούσατε, τὰς ἁγίας μου Γραφὰς ἐβδελύξασθε,
 πεινῶντά με οὐκ ἠλεήσατε· ἀκούσατε λοιπὸν τὴν 
ὀδυνηρὰν καὶ ἁρμόζουσαν φωνὴν, ἢν ὑμῶν ἡ ἀσπλαγχνία 
προεξένησε· <hi rend="italic">Πορεύεσθε ἀπ' ἐμοῦ, οἱ κατηραμένοι, εἰς 
τὸ πῦρ τὸ αἰώνιον.</hi> 
</p><p rend=" indent(1)">δʹ. Εἴδετε ἀπόφασιν χαλεπὴν καὶ ὀδυνηρᾶν; εἴδετε ἀποτυχίαν
 μὴ ἔχουσαν παντελῶς παραμυθίαν; εἴδετε ζημίαν
 τὴν ὑπὲρ πᾶσαν ζημίαν, ἠκούσατε τὴν φρικτὴν 
τῶν ἀσπλάγχνων ἀποδημίαν; ἠκούσατε τὸ κατοικητήριον 
τῶν μὴ ἐλεούντων; ἔγνωτε ποῦ ἐκπέμπονται οἱ ἀπηνεῖς; 
ἐμάθετε εἰς ποίαν χώραν μακρὰν ἀποδημοῦσιν οἱ καταπονοῦντες
 καὶ θλίβοντες τοὺς ἀδυνάτους; Βούλεσθε πάλιν
 ἀκοῦσαι εἰς ποίαν ἀνάπαυσιν καὶ τρυφὴν ἀπέρχονται·
 Εἰς τὸ πῦρ τὸ ἡτοιμασμένον τῷ διαβόλῳ καὶ τοῖς <pb/> </p>
</div>
<div type="pg" n="689">
<p>ἀγγέλοις αὐτοῦ. Ἄσπλαγχνοι, φρίξατε καὶ ἐνδύσασθε 
σπλάγχνα οἰκτιρμῶν· ἀνελεήμονες τρομάξατε καὶ μάθετε 
ἐλεεῖν, τύραννοι ἰλιγγιάσατε καὶ παύσασθε ἀπὸ τῶν πονηριῶν
 ὑμῶν· ἅρπαγες, πτήξατε καὶ ἐπὶ ἅρπαγμα μὴ 
ἐπιποθῆτε. Πάντες ἐννοῶμεν τὴν φοβερὰν ὥραν τοῦ λογοθέτου,
 καὶ ἕκαστος ἀποστρέψωμεν ἀπὸ τῆς ὁδοῦ ἡμῶν 
τῆς πονηρᾶς· μιμησώμεθα τοὺς Νινευΐτας, καὶ γενώμεθα
 ἕτοιμοι, ὡς ὁ Κύριος ἐνετείλατο. Εἶχον ἂν εἰπεῖν 
καὶ φανερῶσαι καὶ περὶ τοὺς ἐν ἀσωτίᾳ τοὺς χιτῶνας 
μολύναντας, καὶ μετ' αἰσχύνης τοῦ βασιλικοῦ γάμου καὶ 
τῆς χαρᾶς ἐκείνης καὶ δόξης ἐκβαλλομένους εἰς τὸ σκότος 
τὸ ἐξώτερον, ὅπου ὁ κλαυθμὸς καὶ ὁ βρυγμὸς τῶν ὀδόντων. 
Ἀλλ' ἀποδώσωμεν τέως τὰ περὶ τῶν ἀσπλάγχνων τὰ 
ἀκόλουθα· ἔτι γὰρ ὑπολείπεται ἡ περὶ αὐτῶν τραγῳδία. 
Καὶ γὰρ καὶ αἱ πέντε μωραὶ παρθένοι παρὰ τῆς αὐτῆς 
ἀσπλαγχνίας ἀπεκλείσθησαν, οὐχὶ δὲ διὰ τὴν παρθενίαν· 
παρθένοι γὰρ ἐτύγχανον· οὐ διὰ νηστείαν, οὐ δι' ἀγρυπνίαν
 οὐδὲ διὰ ψαλμῳδίας ὑστέρησιν, οὐ διὰ σκληραγωγίας
 ἢ τήξεως σώματος ἔλλειψιν· πάντα γὰρ ταῦτα κατώρθωσαν
 ἐν πολλῷ ἀγῶνι, καὶ κόπους πολλοὺς ἐπεδείξαντο,
 καὶ τὸ βάρος τῆς ἡμέρας καὶ τὸν καύσωνα ἐβάστασαν·
 ἀλλὰ δι' ἀσπλαγχνίαν. Αὕτη γὰρ ἡ μήτηρ πάντων
 τῶν κακῶν, ἡ γεννήτρια τοῦ μίσους, ἡ τὸν Θεὸν καὶ 
Πατέρα παροξύνουσα, ἡ τὸ Πνεῦμα τὸ ἅγιον ἀποδιώκουσα.
 Ἀσπλαγχνία, ἡ τὸν Χριστὸν, τὸν πρᾶον καὶ 
γαληνὸν καὶ τῆς εἰρήνης χορηγὸν καὶ ἀόργητον ὡς ὀργιζόμενον
 ἀποδεικνύουσα κατὰ τὸ γεγραμμένον· <hi rend="italic">Τότε 
λαλήσει πρὸς αὐτοὺς ἐν ὀργῇ αὐτοῦ. Τότε,</hi> πότε; 
Δηλονότι ὅταν μετὰ πολλῆς θλίψεως καὶ λύπης λαλήσει 
πρὸ αὐτοὺς, <hi rend="italic">Πορεύεσθε ἀπ' ἐμοῦ, οἱ κατηραμένοι.</hi> 
Εἶδες οἵων ἀγαθῶν πρόξενος ἡ ἀσπλαγχνία γίνεται; 
Ταύτης γὰρ καρπὸς μισαδελφία, ταύτης γεώργημα 
φιλαργυρία, ταύτης ἡ θεραπεία τὸ ἀμετάδοτον, ταύτης 
ἡ πανήγυρις Θεοῦ θλῖψιν πεπλήρωκε, ταύτης ἡ ἀποθήκη 
ἀπηνείας μεστὴ, ἐν τῇ ταύτης ἀγορᾷ πάντα εὐθηνὰ, 
ἀστοχία δὲ καὶ λιμὸς ἐλέους Θεοῦ καὶ εὐσπλαγχνίας καὶ 
φιλανθρωπίας· ταύτης οἰκήτορες οἱ ἐξ εὐωνύμων, 
ταύτης μαθητὴς ὁ ἄσπλαγχνος πλούσιος, ὁ τόν ποτε 
πτωχὸν Λάζαρον πρὸς τὸν πυλῶνα αὐτοῦ παρακείμενον 
βδελυσσόμενος· ταύτης φίλαι καὶ μαθήτριαι αἱ πέντε 
μωραὶ παρθένοι, ταύτης οἱ πολῖται πᾶν εἶδος πωλοῦσι 
καὶ ἀγοράζουσι χωρὶς ἐλέους καὶ ἀγάπης· ὅθεν καὶ 
ἀκούσονται τὸ, <hi rend="italic">Οὐκ οἶδα ὑμᾶς.</hi> Ταύτης οἱ κληρονόμοι 
ἀκούσονται τὸ, <hi rend="italic">Πορεύεσθε ἀπ' ἐμοῦ·</hi> ταύτης οἱ ἔμποροι
 πάντα κέκτηνται χωρὶς τῆς τοῦ Θεοῦ φιλανθρωπίας· 
ὥσπερ καὶ αἱ προειρημέναι μωραὶ παρθένοι πάντα 
κατώρθωσαν, παρθενίαν, νηστείαν, ψαλμῳδίαν, ἀγρυπνίαν,
 ἐγκράτειαν, χαμαικοιτίαν, ξηροφαγίαν, προσευχὴν,
 ἀλουσίαν, κόπους καὶ ἱδρῶτας πολλοὺς, σιωπήν· 
ἐπὶ πᾶσι δὲ τούτοις προσελάβοντο δεινὸν κτῆμα καὶ 
ὀλέθριον, τὴν μισόθεον ἀσπλαγχνίαν, ἥτις πάσας αὐτῶν 
τὰς προειρημένας ἀρετὰς καὶ ἱδρῶτας ἀνονήτους ἀπέδειξεν.
 Ὢ ἀσπλαγχνία μισάδελφε καὶ μισόθεε· ὢ ἀσπλαγχνία
 ὀργῆς Θεοῦ ἀποθήκη· ὢ ἀσπλαγχνία κατοικητήριον
 ἔχον τὸ πῦρ τὸ ἐξώτερον, ὅπου ὁ κλαυθμὸς καὶ 
ὁ βρυγμὸς τῶν ὀδόντων. Εἶδες κτῆμα μικρὸν μὲν φαινόμενον
 καὶ ἀφανίζον πολλὰς καὶ μεγάλας ἀρετὰς καὶ 
κατορθώματα; Πιστεύσατέ μοι, ἀδελφοὶ, ἔμφοβός εἰμι 
καὶ ἔντρομος, ἐννοῶν πῶς τὸ ἓν ἐκεῖνο πάθος πάντα 
ἐκεῖνα τὰ κατορθώματα ἀνόνητα καὶ ἀπρόσδεκτα ἀπέδειξεν,
 καὶ τοὺς ἀγωνιστὰς ἀγνωρίστους ἐποίησεν· 
ἤκουσαν γὰρ τὸ, <hi rend="italic">Ἀμὴν λέγω ὑμῖν, οὐκ οἶδα ὑμᾶς.</hi> 
Τίς δὲ ἡ δύναμις τοῦ ῥητοῦ; Οὐχ ὅτι ἠγνόει ὁ εἰδὼς τὰ 
πάντα πρὶν γενέσεως αὐτῶν, ἀλλ' ὅτι οὐ δι' αὐτὸν ἦσαν 
οἱ ἀγῶνες καὶ οἱ κόποι αὐτῶν, ἀλλὰ πρὸς ἐπίδειξιν 
ἀνθρώπων, καὶ οὐ κατὰ ἀγάπην Θεοῦ. Ὅθεν καὶ τὴν 
ἀσπλαγχνίαν σύμβουλον παραλαβοῦσαι, ἐστερήθησαν οὐ 
μόνον τοῦ ἐπουρανίου νυμφίου, ἀλλὰ καὶ τῆς ἀκορέστου 
θέας τοῦ ὡραιοτάτου παραδείσου. Ἔνθα γὰρ χωρὶς ἀγάπης
 τι ἐπιτελεῖται, ἐκεῖ ὁ Χριστὸς οὐκ ἔχει ποῦ τὴν 
κεφαλὴν κλῖναι. Καὶ λοιπὸν ἡ ἀσπλαγχνία ἄδειαν 
εὑροῦσα καὶ τόπον ἀφύλακτον σπουδαίως ἐμπηδήσασα, 
κατακρατεῖ καὶ κυριεύει τοῦ τόπου, ἐκδιώκει τὴν ἀγάπην,
 φυγαδεύει τὴν συμπάθειαν, ἐξορίζει τὸ ἔλεος, τῆς 
εἰρήνης τὸν ἄγγελον ἀναγκάζει ὑποχωρῆσαι καὶ λοιπὸν
 στερηθεὶς ὁ τόπος τῆς ἐκ Θεοῦ ἀγάπης καὶ τοῦ 
ἐλέους, γίνεται ὁ οἶκος ἔρημος καὶ κατοικητήριον παντὸς
 πάθους καὶ πνεύματος ἀκαθάρτου, καὶ γίνεται γῆ <cb/> </p>
</div>
<div type="pg" n="690">
<p>ἀλλοτρία καὶ γῆ ἐπιλελησμένη, ἔνθα Θεὸς οὐ γινώσκεται. 
Διὸ ἀκούουσι τὸ, <hi rend="italic">Οὐκ οἶδα ὑμᾶς.</hi> Ὢ τοῦ δεινοῦ θηρίου 
τούτου· ποῖον καρπὸν τῆς ἀμπέλου διέφθειρε καὶ οὐκ 
ἐνεπλήσθη; Αὕτη γὰρ ὅλον τὸ πλῆθος τῶν ἐξ εὐωνύμων 
κατέπιε, πρόξενος γενομένη τοῦ πυρὸς τοῦ αἰωνίου· 
αὕτη τὸν τόπον εὑροῦσα ταῖς διανοίαις τῶν πέντε μωρῶν
 παρθένων, καὶ ἰδίας μαθητρίας ποιήσασα, καὶ τὰς 
θύρας τοῦ νυμφῶνος κλείσασα, ἀγνωρίστους αὐτὰς τοῦ 
νυμφίου παρεσκεύασεν. Ὢ κάκιστον καὶ ἀχόρταστον 
θηρίον· πόσους κατέπιε, πόσους ἠφάνισε, πόσους ἐφόνευσε,
 πόσους κατέκαυσεν ἐκείνῳ τῷ πυρί; Ἀλλ' οὐχὶ 
τοῖς εὐσπλάγχνοις καὶ ἐλεήμοσιν, μὴ γένοιτο· καυχᾶται 
γὰρ ὁ ἐλεήμων, κρίσεως μὴ πτοούμενος· <hi rend="italic">Ἡ γὰρ τελεία 
ἀγάπη ἔξω βάλλει τὸν φόβον·</hi> ἀλλὰ τῷ διαβόλῳ ἡτοίμασται
 κατὰ τὴν ἀθάνατον φωνὴν τοῦ Κυρίου, καὶ τοῖς 
ἀγγέλοις αὐτοῦ. Ἐγὼ δὲ λέγω, καὶ τοῖς μαθηταῖς αὐτοῦ, 
περὶ ὧν πρὸ μικροῦ διηγησάμεθα τῶν τε ἐξ εὐωνύμων 
καὶ τῶν μωρῶν παρθένων. Οὗτοι πάντες καὶ ἕως τέλους 
οἱ τὰ ὅμοια πράττοντες, μαθηταὶ αὐτοῦ τυγχάνουσιν. 
Αὕτη καὶ τὸν πλούσιον ἐκεῖνον μαθητὴν λαβοῦσα, προεξένησεν
 αὐτῷ τὸν τόπον ἐκεῖνον τῆς βασάνου, ἔνθα καταφλεγόμενος,
 ὑψηλὰς ἠφίει φωνὰς λέγων, <hi rend="italic">Ὀδυνῶμαι 
ἐν τῇ φλογὶ ταύτῃ·</hi> τοιαύτας γὰρ δωρεὰς χαρίζεται 
ἡ ἀσπλαγχνία τοῖς ἀγαπῶσιν αὐτήν. Αὕτη γὰρ καὶ τὸ 
χάσμα ἐκεῖνο τὸ ἐξαίσιον ὤρυξε πρὸ προσώπου αὐτοῦ, 
ἵνα μὴ ἰσχύσας ποτὲ περάσῃ εἰς τὸν τόπον ἀνέσεως, καὶ 
εὑρήσῃ ἀνάπαυσιν· αὕτη γὰρ ὀρυκτὴς τῶν λάκκων καὶ 
δημιουργὸς τυγχάνει· ἄλλην γὰρ τέχνην τὸ θηρίον τοῦτο 
οὐκ ἐπίσταται. Οὐαί σοι, ἀσπλαγχνία, καὶ τοῖς μαθηταῖς 
σου· οὐαί σοι, ἀπήνεια, καὶ τοῖς κτήτορσί σου· τί σοι τὸ 
ὄφελος τοσοῦτον πλῆθος ἀνθρώπων ἀποχωρίσαι ἀπὸ τοῦ 
Θεοῦ; Ἄκουε δῆθεν καὶ τῆς ἀσπλαγχνίας ἀποκρινομένης·
 Ἐμὸν ἔργον ἐστὶν ὀρύσσειν βότρους, θύρας κλείειν, 
σπιλοῦν χιτῶνας, κλείειν σπλάγχνα τοῦ μὴ ἐλεεῖν· ἐμὸν 
κέρδος, κτήσασθαι πολλοὺς φίλους καὶ ἀπολέσαι· ἐμὴ 
χαρὰ, περισσοτέρους ποιῆσαι μαθητὰς, καὶ τῷ ᾅδῃ παραπέμψαι·
 ὅτε οἱ ἐξ εὐωνύμων κατῃσχυμμένοι παρειστήκασιν
 ὀνειδιζόμενοι καὶ ἐγκαλούμενοι, τότε ἐγὼ ἐχόρευον·
 καὶ ὅτε ἐξεπέμποντο εἰς τὸ πῦρ τὸ αἰώνιον, ὅπερ 
ἐγὼ αὐτοῖς προεξένησα, ἐγὼ ἐσκίρτουν· ὅτε ὀδυρόμενοι 
ἀπήρχοντο τοὺς ὀδόντας τρίζοντες καὶ ὑπὸ δαιμόνων 
ὠθούμενοι, ἐγὼ ἤμην συνωθοῦσα καὶ συγχαίρουσα· καὶ 
ὅτε αἱ δέκα παρθένοι ἡτοιμάζοντο ἀπαντῆσαι τῷ νυμφίῳ,
 ἐγὼ ἐκύκλουν αὐτὰς, καὶ τὰς μὲν πέντε οὐκ ἴσχυσα 
ἀποστῆσαι· πολλοὺς γὰρ πένητας καὶ πτωχοὺς καὶ 
ἀδυνάτους εἶχον κύκλῳ αὐτῶν καὶ τηροῦντας αὐτὰς καὶ 
μετὰ ἀγγέλων· ἐθεώρουν δὲ καὶ δεξιὰν Κυρίου σκέπουσαν
 αὐτὰς, καὶ ἔφριττον· τὰς δὲ λοιπὰς πέντε εὑροῦσα 
γυμνὰς ἀπὸ τῆς τοῦ Θεοῦ ἀγάπης, ἐποίησα αὐτὰς μαθητρίας
 μου, καὶ ἔπεισα αὐτὰς μὴ ἀγοράσαι ἔλαιον, καὶ 
ἔσβεσα τὰς λαμπάδας αὐτῶν τῇ ἀσπλαγχνίᾳ, καὶ ἐσκότισα
 τὰς καρδίας αὐτῶν, καὶ λοιπὸν μὴ ἔχουσαι φῶς ἐστερήθησαν
 τῆς εἰσόδου. Αἱ δὲ ἄλλαι πέντε ἕτοιμαι οὖσαι 
συνεισῆλθον τῷ νυμφίῳ· καὶ ἐγὼ ἔκλεισα τὰς θύρας, 
καὶ τὰς ἐμὰς πέντε οὐ συνεχώρησα εἰσελθεῖν. Ἐμὸν γὰρ 
ἔργον ἐστὶ κλείειν θύρας ἔμπροσθεν τῶν ἀνθρώπων καὶ 
μὴ ἐᾷν εἰσελθεῖν εἰς ἐκείνην τὴν αἰώνιον ζωήν. Ὅσους 
πείσω γενέσθαι μου μαθητὰς, καὶ διδάξω μὴ ἀγοράζειν 
ἔλαιον, ἐκεῖ οὐ δύνανται εἰσελθεῖν, οὐδὲ χωρισθῆναι ἐξ 
ἐμοῦ. 
</p><p rend=" indent(1)">εʹ. Ὢ τοῦ δεινοῦ τούτου καὶ χαλεποῦ θηρίου, ἵνα καὶ 
πάλιν εἴπω, πόσον πλῆθος ἠπάτησε μὴ ἐλεεῖν, ποιῆσαν 
αὐτοὺς υἱοὺς γεέννης. Ἀκούσατε ἀνελεήμονες οἱ τὰ 
σπλάγχνα κλείοντες ἀπὸ τῶν χρείαν ἐχόντων· ἀκούσατε, 
οἱ ἀμετάδοτοι καὶ κακοποιοί· ὥσπερ γὰρ οἱ μὴ ἐλεοῦντες 
τῆς ἀσπλαγχνίας τυγχάνουσι μαθηταὶ, οὕτω καὶ οἱ θλίβοντες
 καὶ κακοποιοῦντες, οἱ ζημιοῦντες, οἱ τύπτοντες,
 οἱ φυλακίζοντες, καὶ μάλιστα ἀναιτίους, οἱ ἐκδύοντες,
 οἱ ἁρπάζοντες, οἱ καταδουλοῦντες ἀδελφοὺς 
ἐλευθέρους, οἱ λιμοκτονοῦντες τοὺς ἑαυτῶν δούλους καὶ 
γυμνοὺς καταλιμπάνοντες καὶ ἀφειδῶς τύπτοντες, οἱ ἐκ 
χηρῶν καὶ ὀρφανῶν ἀδίκως ἁρπάζοντες καὶ πλουτοῦντες· 
πάντες οὗτοι τῆς ἀσπλαγχνίας τέκνα καὶ μαθηταὶ τυγχάνουσιν.
 Ὁ Θεὸς γὰρ ὁ εὔσπλαγχνος καὶ ἐλεήμων περὶ 
τῶν ὑποδίκων καὶ ἀναξίων τιμωρίας ἐκέλευσεν ἀφιέναι. 
Οἱ ἀναιτίους καταπονοῦντες, τί πάθωσιν; Ἀκούσατε, οἱ 
ἀμετάδοτοι, τίνος φίλοι τυγχάνοντες οὐ γινώσκετε· 
ἀκούσατε, ἄσπλαγχνοι, τίνος μαθηταὶ γνώμῃ γεγόνατε· <pb/> </p>
</div>
<div type="pg" n="691">
<p>ἀκούσατε, οἱ τυραννοῦντες καὶ καταπονοῦντες ἀδελφοὺς, 
τίνος ὑπηρέται καὶ ὑπουργοὶ τυγχάνετε, καὶ μαθόντες 
ὁποίαν ἀνάπαυσιν καὶ δωρεὰν ἡτοίμασεν ὑμῖν ἐκεῖθεν, 
ποταμοὺς, λάκκους, καὶ χάσματα, καὶ σκότος ἐξώτερον, 
καὶ βρυγμὸν ὀδόντων, καὶ ἕτερα ὅμοια, φρίξατε, τρομάξατε,
 ἰλιγγιάσατε· καὶ καταλιπόντες ταύτην τὴν ἀναίσχυντον
 καὶ μισόθεον καὶ μισάδελφον ἀσπλαγχνίαν γενώμεθα
 μαθηταὶ τοῦ εὐσπλάγχνου καὶ ἐλεήμονος Θεοῦ 
τοῦ πάντων ἐλεοῦντος καὶ πάντα συγχωροῦντος. Ὅσοι 
μαθηταὶ καὶ φίλοι ἐστὲ τῆς ἀσπλαγχνίας, ἐνδύσασθε 
σπλάγχνα οἰκτιρμῶν· ὡς καιρὸν ἔχομεν, μάθωμεν ἐλεεῖν 
καὶ συμπαθεῖν, μάθωμεν συγχωρεῖν· οἱ ποτὲ τυραννήσαντες,
 παύσασθε, καὶ μηδένα διασείσητε, καὶ ἀρκῆσθε 
τοῖς ὀψωνίοις ὑμῶν· οἱ τὰ μαλακὰ φρονοῦντες καὶ τὴν 
ἀσπλαγχνίαν, ἐνδύσασθε σπλάγχνα οἰκτιρμῶν, καθὼς κελεύει
 ὁ Χριστὸς διὰ τοῦ στόματος Παύλου· οἱ τὰς μεγίστας
 οἰκίας οἰκοδομοῦντες, καὶ συνάγοντες ἐκεῖ ἅπαντα 
τὰ νομιζόμενα ἀγαθὰ διὰ χειρῶν καὶ ἱδρώτων τῶν πενήτων
 ἀσιτείᾳ καὶ ἀμισθίᾳ, μνημονεύσατε τί ἤκουσεν ὁ 
πρὸ ὑμῶν ἀχόρταστος πλούσιος ὁ κακοσύμβουλος, ἀποδυρόμενος
 δίκην πένητος ἀπεγνωσμένου, καὶ λέγοντος, 
Τί ποιήσω, ὅτι οὐκ ἔχω πλατυτέρας ἀποθήκας; Τούτου 
τὴν ἐκ Θεοῦ ἐλθοῦσαν ἀπόφασιν εἰς μνήμην ἐλθόντες, 
ἀνοίξατε τοὺς θησαυροὺς ὑμῶν, καὶ δότε ἐλεημοσύνην· 
ποιήσατε ἑαυτοῖς θησαυρὸν ἀνέκλιπον ἐν τῷ οὐρανῷ, 
καθὼς προστάσσει ὁ Κύριος. Οἱ τὸν ἐμπαίκτην πλοῦτον 
ἐκ τόκου καὶ ἐξ ἀδικίας συλλέξαντες, ποιήσατε ἑαυτοῖς 
φίλους ἐκ τοῦ μαμωνᾶ, καθὼς παρακελεύεται ὁ Δεσπότης,
 ἵνα ὅταν ἐκλίπητε, δέξωνται ὑμᾶς εἰς τὰς αἰωνίας 
σκηνάς· οἱ ἀδικοῦντες, ἐννοήσατε πάντες τοῦ ποιοῦντος 
κρῖμα τοῖς ἀδικουμένοις καὶ φρίξατε· οἱ μισθοὺς μισθωτῶν
 ἀποστεροῦντες, μνήσθητε τοῦ λέγοντος, <hi rend="italic">Ὁ ἀποστερῶν
 μισθὸν μισθωτοῦ, ὡς ὁ ἐκχέων αἷμα·</hi> καὶ ὅτι 
ὁ ἀπεστερημένος ἀφ' ὑμῶν κράζει, <hi rend="italic">Καὶ αἱ βοαὶ τῶν 
ἀμησάντων τὰς χώρας ὑμῶν εἰς τὰ ὦτα Κυρίου Σαβαὼθ
 εἰσελήλυθε.</hi> Οἱ τύπτοντες ἀδελφοὺς, παύσασθε, 
μᾶλλον δὲ ἄρξασθε τύπτειν τὰ ἑαυτῶν πρόσωπα, μνημονεύοντες
 τὸ ἀφόρητον κρῖμα τῶν ῥαπισάντων τὸν ἀναμάρτητον
 Κύριον, ἔτι δὲ καὶ τοῦ φλαγελλώσαντος τοῦτον,
 καὶ στενάξατε, ὅτι πολλάκις ἐν τῷ τυπτομένῳ 
ἀδελφῷ ἐγκρύπτεται ὁ Χριστὸς ῥαπιζόμενος πάλιν καὶ 
ὑπὸ σοῦ. Καὶ γὰρ οἱ παρ' ἡμῶν ῥαπιζόμενοι τὸν Χριστὸν
 ἐνδέδυνται, καθώς φησιν ὁ Ἀπόστολος, ὅτι <hi rend="italic">Ὅσοι 
εἰς Χριστὸν ἐβαπτίσθητε, Χριστὸν ἐνεδύσασθε,</hi> δι' 
ὧν καὶ ἀπέθανε, μεθ' ὧν καὶ ῥαπίζεται. Ἆρα ταῦτα 
ἀκούων οὐ φρίττεις, οὐ τρέμεις, οὐ παύῃ τύπτειν τοὺς 
συνδούλους; ἆρα ταῦτα ἀκούων, οὐκ ἐνάρκησέ σου ἡ 
χείρ; Ἐγὼ καὶ μόνον λαλῶν ἔντρομός εἰμι· σὺ δὲ ὁ 
ποιῶν ταῦτα, ἆρα ποίου θηρίου γνώμην κέκτησαι, ὅτι 
ἀδυσώπητος ἔμεινας; ἆρα οὖν ἐν ᾧ μετρεῖς, οὐκ ἀντιμετρηθήσεταί
 σοι; Λοιπὸν κἂν μικρὸν παῦσαι ἀπὸ τῆς 
ματαιότητος, ἵνα μὴ <hi rend="italic">Θησαυρίσῃς ἑαυτῷ ὀργὴν ἐν 
ἡμέρᾳ ὀργῆς καὶ ἀποκαλύψεως καὶ δικαιοκρισίας 
Θεοῦ· ὃς ἀποδώσει ἑκάστῳ κατὰ τὰ ἔργα αὐτοῦ.</hi> 
Ἀλλὰ πάλιν μικρὸν ἀναλαβὼν ὑπομνήσω ἕκαστον ὡς 
ἐν κεφαλαίῳ τὰ δέοντα. Οἱ ἀπηνεῖς πλούσιοι οἱ εὐφραινόμενοι
 καθ' ἡμέραν, μνήσθητε τοῦ ἀνελεήμονος 
ἐκείνου πλουσίου, ὃν οὐκ ἀφίησιν ἡ ἀσπλαγχνία διαβῆναι
 καὶ ἰδεῖν ἐκεῖνο τὸ χάσμα, ὅπερ ὤρυξεν αὐτῷ ἡ 
ἀσπλαγχνία, καὶ φρίξατε· οἱ ἐπὶ μόνῃ παρθενίᾳ ἐγκαυχώμενοι
 καὶ τῇ ἀπηνείᾳ πεπληρωμένοι, μὴ ἐπιλάθεσθε 
τῶν μωρῶν παρθένων· οἱ τὰ σπλάγχνα κλείοντες 
ἀπὸ τῶν χρῃζόντων, ἀεὶ ἐννοεῖτε τῶν παρισταμένων ἐξ 
εὐωνύμων, καὶ μετ' αἰσχύνης πολλῆς κάτω νευόντων, 
καὶ ἀκουόντων τῆς ὀδυνηρᾶς ἐκείνης φωνῆς, τὸ, <hi rend="italic">Πορεύεσθε
 ἀπ' ἐμοῦ, οἱ κατηραμένοι, εἰς τὸ πῦρ τὸ αἰώνιον,</hi>
 καὶ φρίξατε· οἱ ἁρπάζοντες τὰ ἀλλότρια, ἀκούετε 
τοῦ λαλοῦντος διὰ στόματος τῶν ἁγίων, <hi rend="italic">Χειρὶ χεῖρας 
ἐμβαλὼν ἀδίκως, οὐκ ἀτιμώρητος ἔσται·</hi> καὶ πάλιν, 
<hi rend="italic">Ἐγὼ Κύριος μισῶν ἅρπαγμα ἐξ ἀδικίας·</hi> καὶ ἀλλαχοῦ,
 <hi rend="italic">Ἐπὶ ἅρπαγμα μὴ ἐπιποθεῖτε.</hi> Οἱ ὀρφανοὺς καὶ χήρας
 θλίβοντες, ἐνθυμήθητε τίς ὁ τούτων προστάτης καὶ 
ἔκδικος· Θεὸς γὰρ, εἶπεν ὁ Δαυῒδ, ὁ πατὴρ τῶν ὀρφανῶν 
καὶ κριτὴς τῶν χηρῶν οἱ κατεπαιρόμενοι παρθένοι τῶν 
μιγάδων, μνήσθητε τοῦ εἰπόντος Χριστοῦ διὰ στόματος
 Παύλου, <hi rend="italic">Τίμιος ὁ γάμος, καὶ ἡ κοίτη ἀμίαντος.</hi> 
Οἱ δὲ τὸν ναὸν τοῦ Θεοῦ ἐν πορνείᾳ φθείροντες, ἀκούσατε
 τοῦ αὐτοῦ πάλιν λέγοντος· <hi rend="italic">Πόρνους καὶ μοιχοὺς <cb/> </hi></p>
</div>
<div type="pg" n="692">
<p>κρινεῖ ὁ Θεός. Οἱ ἐν δόλῳ φιλοῦντες, ἀκούσατε καὶ μὴ 
ἐπιλάθεσθε τοῦ δολίου φιλήματος τοῦ παραδώσαντος 
Ἰούδα τὸν Ἰησοῦν· οἱ κλέπται, ἀκούσατε τί περὶ ὑμῶν ὁ 
Κύριος πρὸς τὸν προφήτην Ζαχαρίαν ἐλάλησεν· λέγει 
οὖν <hi rend="italic">Τί σὺ ὁρᾷς,</hi> Ζαχαρία; <hi rend="italic">Καὶ εἶπον· Δρέπανον πετόμενον·
 μῆκος αὐτῷ πήχεων εἴκοσι, καὶ πλάτος αὐτῷ
 πήχεων δέκα. Καὶ εἶπεν Κύριος· Αὕτη ἡ ἀρὰ ἡ 
ἐκπορευομένη ἐπὶ πρόσωπον τῆς γῆς· διότι πᾶς κλέπτης
 ἐκ τούτου ἐκδικηθήσεται ἕως θανάτου· καὶ εἰσελεύσεται
 εἰς τὸν οἶκον τοῦ κλέπτου, καὶ εἰς τὸν 
οἶκον τοῦ ὀμνύοντος τὸ ὄνομα τοῦ Θεοῦ ἐν ψεύδει, 
καὶ καταλύσει ἐν τῷ μέσῳ τοῦ οἴκου αὐτοῦ, καὶ 
συντελέσει αὐτὸν, καὶ τὰ ξύλα αὐτοῦ, καὶ τοὺς λίθους
 αὐτοῦ.</hi> Ἆρα ἀρκεῖ ταῦτα, ὦ κλέπται, τοῦ παύσασθαι
 τοῦ χαλεποῦ δρόμου; ἢ προσενέγκω καὶ ἕτερα θεῖα 
ῥήματα ἀποτρέποντα καὶ κατακρίνοντα ὑμᾶς καὶ ἐκφοβοῦντα
 πρὸς ἐπιστροφήν; Ἀκούσατε οὖν καὶ τοῦ Ἀποστόλου
 λέγοντος· <hi rend="italic">Ὁ κλέπτης μηκέτι κλεπτέτω, ἀλλὰ κοπιάτω
 ἐργαζόμενος τὸ ἀγαθὸν ταῖς ἰδίαις χερσὶν, ἵνα 
ἔχῃ μεταδιδόναι καὶ τῷ χρείαν ἔχοντι·</hi> καὶ πάλιν, ὅτι 
<hi rend="italic">Κλέπται βασιλείαν Θεοῦ οὐ κληρονομήσουσιν.</hi> Καὶ 
ἀρκεῖ λοιπὸν τὰ εἰρημένα περὶ τῶν κλεπτῶν, εἰ βούλοιντο.
 Οἱ μνησίκακοι, ἀκούσατε τοῦ ἀποστόλου Πέτρου 
κράζοντος· <hi rend="italic">Μὴ ἀποδιδόντες κακὸν ἀντὶ κακοῦ, ἢ λοιδορίαν
 ἀντὶ λοιδορίας· ἀλλ' ἀποθέμενοι πᾶσαν κακίαν,
 καὶ πᾶσαν καταλαλιὰν, ὡς ἀρτιγέννητα βρέφη 
βιώσατε.</hi> Εἰ ποτὲ νικηθεὶς καὶ χαυνωθεὶς μισήσῃς ἄνθρωπον,
 μὴ τολμήσῃς εἰπεῖν, ὅτι Ἀγαπῶ τὸν Θεόν· ἀρκετὸν
 γάρ σου τὸ βάρος, καὶ τὸ κατάκριμα τῆς μισαδελφίας,
 ἡ βαρυτέρα ἁπασῶν τῶν βαρημάτων· καὶ μὴ 
ἐπάγῃς ἑαυτῷ ψεῦδος· <hi rend="italic">Ὁ</hi> γὰρ <hi rend="italic">τὸν ἀδελφὸν αὐτοῦ 
μισῶν, καὶ λέγων, ὅτι Ἀγαπῶ τὸν Θεὸν, ψεύστης 
ἐστὶν,</hi> καθὼς γέγραπται. Οἱ φιλάργυροι, ἐννοήσατε τί 
φιλεῖτε, τοῦ Ἀποστόλου βοῶντος· εἰ δὲ καὶ τοῦτο οὐ 
κατέχετε, δεῦτε ἀκούσατε, καὶ διηγήσομαι ὑμῖν, ὁποῖον 
κακὸν φιλεῖτε· <hi rend="italic">Ῥίζα πάντων τῶν κακῶν ἡ φιλαργυρία.</hi>
 Ἀγνοεῖτε τὸ ποθούμενον παρ' ὑμῶν θηρίον καὶ ψυχοφθόρον;
 Οὐδεὶς φιλόχρυσος γέγονέ ποτε φιλάνθρωπος, 
ὁ δὲ μὴ φιλάνθρωπος οὐδὲ φιλόχριστος. 
</p><p rend=" indent(1)">ϛʹ. Ἐννοήσατε ὁποία ἐστὶν ἀναιδὴς καὶ ἀναίσχυντος. 
Οὐκ ἐνετράπη εἰς τὸν τίμιον ἐκεῖνον καὶ μακάριον χορὸν 
τῶν ἀποστόλων, ὃν καὶ οἱ δαίμονες φρίττουσιν, ὧν καὶ αἱ 
σκιαὶ παθῶν φυγαδευτήρια, ὧν τὰ χρῶτα νοσήματα 
ἰῶντο, ὧν ὑπὸ τοὺς πόδας πάντα τὰ ἔθνη καὶ βασιλεῖς καὶ 
δυνάσται καὶ σοφοὶ ὑπετάγησαν. Ἀλλ' ὅμως ἡ ἀναιδὴς 
ἐπεπήδησεν ὥσπερ λῃστὴς καὶ ὡς λέων ὠρυόμενος, καὶ 
ἀφήρπασε τὸν ἀπόστολον, ἀλλ' ἐκ τῶν δώδεκα τῶν ἐκλεκτῶν,
 τῶν λογάδων καὶ κορυφαίων, οὐκ ἄμοιρον τῆς 
Χριστοῦ εὐλογίας καὶ δωρεᾶς παρὰ τοῖς ἕνδεκα, οὐδὲ 
τῶν χαρισμάτων· ἄφθονος γὰρ ὢν ὁ διδάσκαλος, ὥσπερ 
τοὺς λοιποὺς κἀκεῖνον ἐτίμησεν, καὶ παρέσχετο χάρισμα 
τῶν ἰαμάτων καὶ τὴν κατὰ τοῦ ἀλλοτρίου ἐξουσίαν. 
Ἀλλὰ καὶ τοὺς πόδας αὐτοῦ τοὺς κατὰ τοῦ Διδασκάλου 
τρέχοντας οἰκείαις χερσὶν, ὥσπερ καὶ τῶν λοιπῶν μαθητῶν,
 ἔνιψεν ὁ ἀγαθὸς καὶ ἀνεξίκακος Κύριος. Ὁποίαν 
λοιπὸν δοκεῖς δύναμιν ἔχειν λαβόντα τὴν ἐξουσίαν παρὰ 
τοῦ Θεοῦ καὶ Δεσπότου τῶν ὅλων κατὰ δαιμόνων καὶ 
παντοίων παθῶν; Ἐγὼ λέγω· πάντων τῶν βασιλέων
 καὶ δυναστῶν ὑπερισχύειν τοῦτο, καὶ πάσης ἐξουσίας
 φοβερώτερον εἶναι. Καὶ λοιπὸν ἐνθυμήθητε, ὦ 
φιλάργυροι, εἰ τὸν τοιοῦτον καὶ τηλικοῦτον στρατιώτην 
ὡς γυμνὸν καὶ ἀβοήθητον κατεπόνησε καὶ ἔλαβεν ὡς 
αἰχμάλωτον, τί λοιπὸν πάθωμεν ἡμεῖς οἱ μηδὲν κατόρθωμα
 ἀρετῆς κεκτημένοι; Καὶ τί λέγω περὶ ἀποστόλων
 καὶ μαθητῶν; Αὐτὸν τὸν Κύριον καὶ Δεσπότην τῶν 
ὅλων οὐκ ᾐδέσθη, ἀλλὰ καὶ ἐπ' αὐτὸν τὰς χεῖρας ἐπέβαλε,
 καὶ τὸν ἄπρατον ἔπρασε, καὶ τὸν πάσης δόξης καὶ 
τιμῆς ὑπάρχοντα ἄξιον ἠτίμασε, καὶ ᾧ κάμπτει πᾶν γόνυ,
 ἐῤῥάπισε, καὶ ᾧ φρίκῃ προσκυνοῦσιν οὐράνιαι στρατιαὶ,
 ἐνέπτυσε· καὶ, ἵνα τὸ μεῖζον εἴπω, τὸν ἀρχηγὸν τῆς 
ζωῆς, τὸν τὰ πάντα ζωοποιοῦντα ἀπέκτεινε. Λοιπὸν μηδεὶς
 καυχάσθω ἐν ἀνθρώποις, μηδεὶς ἐνδυναμούσθω 
ἐπὶ τῇ ἰδίᾳ ματαιότητι· μή τις θαῤῥείτω, ὅτι Πάθος 
οὐ νικᾷ με ποτέ· εἰς πολλὰ γὰρ νικᾷ σε, καὶ νικητὴς
 εἶναι δοκεῖς; τὸν ἀπόστολον τοῦ Χριστοῦ ἐνίκησε, 
καὶ σὺ καταφρονεῖς; τὸν κορυφαῖον ᾐχμαλώτευσε, 
καὶ σὺ ἀμεριμνεῖς καὶ μεγαλαυχεῖς; Ὅρα οὖν ὁ δοκῶν <pb/> </p>
</div>
<div type="pg" n="693">
<p>ἑστάναι, μὴ πέσῃς. Βούλει δείξω σοι ἐν πόσοις πράγμασι
 νικᾶσαι καὶ οὐ συνιεῖς; Βούλει ἀπογυμνώσω σοι 
ὅσα ἐκ τοῦ πονηροῦ ποιεῖς, καὶ ὡς ἀναίτιος διάγεις; 
Ἄκουε· ὤμοσας τὸ φοβερὸν ὄνομα τοῦ Θεοῦ, ὅπερ 
οὐδὲ οἱ ἄγγελοι τολμῶσι· τοῦτο ἐκ τοῦ πονηροῦ ἐστιν, 
ὡς ὁ Κύριος ἐδήλωσεν· ἐψεύσω, ἥττημά ἐστιν· ἐλοιδόρησας,
 ἡττήθης· χρήματα ἀπέθηκας τοῦ ἀδελφοῦ σου, 
μᾶλλον δὲ τοῦ Χριστοῦ λιμώττοντος καὶ γυμνητεύοντος· 
ἐνικήθης νίκην χαλεπὴν καὶ ἀναπολόγητον, τὴν πρόξενον 
τοῦ ἐσχάτου ἐκείνου καὶ φοβεροῦ ἐγκλήματος· <hi rend="italic">Ἐπείνασα,
 καὶ οὐκ ἐδώκατέ μοι φαγεῖν,</hi> καὶ τὰ ἀκόλουθα· 
καὶ τὸ χαλεπώτερον, ὅτι καὶ τὸν ἀδελφὸν τοῦ Χριστοῦ 
βοῶντα οὐκ ἠλέησας· καὶ μετὰ μικρὸν πάντα ὁμοῦ καταλιπὼν,
 πορεύσῃ ὅθεν οὐκ ἀναλύσεις, ἀλλ' ἐναρίθμιος ἔσῃ 
μετὰ τῶν ἀκουόντων· <hi rend="italic">Πορεύεσθε ἀπ' ἐμοῦ, οἱ κατηραμένοι,</hi>
 καὶ τὰ ἑξῆς. Εἶδες ἐν ποίοις νενίκησαι, καὶ οὐ 
συνιεῖς; εἶδες πόσων παραπτωμάτων ὑπεύθυνος εἶ, καὶ 
ὡς νικητὴς καὶ ἀναίτιος ἐν ἀμελείᾳ διάγεις, ἡττημένος 
καὶ νενικημένος καὶ δείλαιος; Οὐκ ἤκουσας τὸ γεγραμμένον,
 ὅτι Ὁ νικῶν κληρονομήσει τὰ αἰώνια ἀγαθὰ, 
ἅπερ ἐν τῇ Ἀποκαλύψει Ἰωάννης ἐδήλωσε καὶ διηγήσατο,
 ἅπερ εἶδεν πράγματα, χαρὰν ἀπλήρωτον, εὐφροσύνην
 ἀκήρατον, διαγωγὴν μετὰ τοῦ Δεσπότου τῶν ὅλων 
καὶ πάντων τῶν ἁγίων ἀγγέλων καὶ ἀρχαγγέλων· καὶ 
ἕτερα πολλὰ καὶ θαυμαστὰ διηγησάμενος τέλος ἐπήγαγε
 λέγων· <hi rend="italic">Ὁ νικῶν κληρονομήσει ταῦτα.</hi> Τὴν νίκην
 προείπαμεν, εἰ κατέχετε· διὰ δὲ τοὺς ῥᾳθυμοτέρους 
καὶ πάλιν εἴπωμεν ποίαν λέγει νίκην. Νίκην, ἣν ὁ Κύριος 
ἡμῶν ἐνίκησε καὶ ἐδίδαξε λέγων· <hi rend="italic">Θαρσεῖτε, ἐγὼ νενίκηκα
 τὸν κόσμον.</hi> Ἤκουσας ὁποίαν λέγει νίκην; Ὁ 
νικῶν κληρονομήσει χαράν. Ὢ μακαρίας κληρονομίας, 
ὢ κλῆρος πάσης χαρᾶς πεπληρωμένος. Πολλῶν ἀγώνων, 
ἀδελφοὶ, χρεία, πολλῶν ἱδρώτων, πολλῶν δακρύων καὶ 
πολλῆς δεήσεως καὶ ἐγκαρδίου ταπεινώσεως. Ποίῳ τρόπῳ
 χρησώμεθα; ποίαν τέχνην ἐπινοήσωμεν; ποίαν ἐφεύρωμεν
 μέθοδον, ἵνα μὴ ἐκπέσωμεν ἐκεῖνα τὰ σημαινόμενα
 ἀγαθὰ, ἅπερ ἀπεκαλύφθη τῷ μακαρίῳ Ἰωάννῃ; 
τίνα ἐρωτήσωμεν καὶ διδάξει ἡμᾶς τὸν τρόπον, πῶς δυνηθῶμεν
 κληρονόμοι γενέσθαι τῶν ἀνεκφωνήτων ἐκείνων 
ἀγαθῶν, <hi rend="italic">Ὧν ἡτοίμασεν ὁ Θεὸς τοῖς ἀγαπῶσιν αὐτόν;</hi>
 Ὁ διδάσκων ἄνθρωπον γνῶσιν Κύριος, αὐτὸς διδάξει
 ἡμᾶς τὸν τρόπον, πῶς δεῖ νικᾷν τὸν κόσμον. 
Προσέλθωμεν αὐτῷ ἀναιδῶς, καὶ ἐρωτήσωμεν εἰλικρινῶς·
 μιμησώμεθα τὸν τίμιον χορὸν ἐκεῖνον τῶν ἀποστόλων,
 καὶ καθὼς ἐκεῖνοι προσελθόντες ἐπηρώτησαν αὐτὸν 
περὶ συντελείας καὶ περὶ πάντων, καὶ ἔμαθον παρὰ τῆς 
ἀληθείας τὴν ἀλήθειαν· προσέλθωμεν αὐτῷ καὶ νῦν, εἰ 
καὶ ἀνάξιοι καὶ εὐτελεῖς τυγχάνομεν, καὶ πόῤῥω τῆς 
τῶν ἀποστόλων ἀξίας. Οὐ γάρ ἐστι μακρὰν, οὐδὲ διέστηκε
 τῶν ἐν ἀληθείᾳ ζητούντων αὐτὸν, καθὼς ὁ προφήτης 
λέγει· <hi rend="italic">Ἐγγὺς Κύριος πᾶσι τοῖς ἐπικαλουμένοις αὐτὸν
 ἐν ἀληθείᾳ.</hi> Εἰπὲ ἡμῖν, Κύριε, εἰπὲ ἡμῖν, 
πῶς δεῖ νικῆσαι τὸν κόσμον· <hi rend="italic">Κύριε, δίδαξον ἡμᾶς 
ποιεῖν τὸ θέλημά σου.</hi> Κύριε, ὁδήγησον ἡμᾶς ἐν τῇ 
ὀδῷ σου, μήποτε καταπιέτω ἡμᾶς ὁ βυθὸς τοῦ πονηροῦ 
τούτου αἰῶνος· Κύριε, Κύριε, μὴ ἐγκαταλίπῃς ἡμᾶς· 
Κύριε, ἐκτὸς σοῦ ἄλλον οὐκ οἴδαμεν· ἐλέησον ἡμᾶς, ὅτι 
ἀσθενεῖς ἐσμεν· Κύριε, μὴ ἀφήσῃς ἡμᾶς ὀρφανούς· <hi rend="italic">Διδάσκαλε
 ἀγαθὲ, τί ποιήσαντες ζωὴν αἰώνιον κληρονομήσομεν;</hi>
 Πρὸς ταῦτα ἀκούσωμεν τί ἀποκριθήσεται 
καὶ λαλήσει· Δεῦτε ὀπίσω μου, τοῖς ἴχνεσί μου ἀκολουθήσατε,
 μιμηταί μου γίνεσθε, πτωχεύσατε ἑκουσίως, ἵνα 
πλουτήσητε τὸν τρόπον τῆς ἐμῆς νίκης. Ἀκούσατε τοῦ 
ἀποστόλου διηγουμένου καὶ λέγοντος· <hi rend="italic">Δι' ἡμᾶς ἐπτώχευσε
 πλούσιος ὤν. Ἐταπείνωσεν ἑαυτὸν γενόμενος 
ὑπήκοος μέχρι θανάτου.</hi> Οὕτω καὶ πᾶς ὁ βουλόμενος 
νικῆσαι, ταπεινούσθω· ὀφείλει μὲν καὶ ὑπὲρ ἐμὲ ὡς δοῦλος·
 εἰ δὲ μὴ, κἂν ὡς ἐγὼ Δεσπότης· ὑπομενέτω 
διωγμοὺς, ὕβρεις, ἀτιμίας, ῥαπίσματα, ἐμπτύσματα. 
Οὕτως ὁ βιῶν μετὰ ὀρθῆς ὁμολογίας νικᾷ τὸν κόσμον, 
καὶ κληρονομεῖ ἐκεῖνα τὰ ὑπὸ Ἰωάννου μηνυθέντα, ἅπερ 
ἄγγελοι ἐπιθυμοῦσι θεάσασθαι. Ὄντως οὐδὲν ἰσχυρότερον
 τοῦ πτωχεύοντος διὰ τὸν Κύριον· οὐδεὶς οὕτω φοβερὸς
 τοῖς δαίμοσιν, ὡς ὁ ταπεινόφρων· ὁ βουλόμενος νικῆσαι
 τὸν κόσμον καὶ τὰ ἐν κόσμῳ καὶ τὸν ὑψηλόφρονα 
καὶ ὑπερήφανον, τὰς ἐντολάς μου φυλάξει, καθὼς ἐγὼ 
τοῦ Πατρός μου τετήρηκα, γενόμενος ὑπήκοος μέχρι θανάτου,
 καταδεξάμενος ὕβρεις καὶ ἀτιμίας, ῥαπίσματα <cb/> </p>
</div>
<div type="pg" n="694">
<p>καὶ ἐμπτύσματα· καὶ οὕτω νικᾷ τὸν κόσμον. Οὗτος ὁ 
τρόπος ἐφόβησε καὶ ἐξενεύρωσε τὸν διάβολον, καὶ κατέκλασε
 αὐτοῦ τοὺς ὀδόντας, καὶ συνέτριψεν αὐτοῦ τὴν 
ἰσχὺν καὶ τὸ μάταιον αὐτοῦ κράτος· ἐν τούτῳ καυχάσθω 
ὁ καυχώμενος καθὼς γέγραπται· <hi rend="italic">Καυχάσθω ἀδελφὸς ὁ 
ταπεινὸς ἐν τῷ ὕψει αὐτοῦ·</hi> οὗτος γὰρ ὁ νικῶν τὸν κόσμον.
 Ὁρᾷς τῆς ταπεινοφροσύνης τὸ ὕψος, βλέπεις τῆς 
πτωχείας τὸ νῖκος; εἶδες ἀήττητον παράταξιν τοῦ ταπεινοῦ
 τῇ καρδίᾳ; Ὢ πτωχεία πλουσιωτέρα πάντων τῶν 
βασιλέων· ὢ ταπεινοφροσύνη δυνατωτέρα γιγάντων· ὢ 
ταπείνωσις καὶ ὑπακοὴ, ὅπλον καὶ βέλος κατὰ τοῦ πονηροῦ.
 Ὄντως μάτην ταράσσεται πᾶς ἄνθρωπος, χωρὶς 
τοῦ τρόπου τούτου νικῆσαι βουλόμενος. Μὴ πλανῶ, ἄνθρωπε,
 οὐδεὶς Χριστοῦ ἰσχυρότερος· ἀλλ' αὐτὸς οὕτως 
παρετάξατο καὶ ἐνίκησε, διδάξας ἡμᾶς τρόπον νίκης 
ἀήττητον· τῷ τρόπῳ τούτῳ κατέβαλε τὸν ὑπερήφανον, τῇ 
τέχνῃ ταύτῃ κατέβαλε τὸν εἰπόντα, <hi rend="italic">Ἔσομαι ὅμοιος τῷ 
Ὑψίστῳ·</hi> ταύτῃ τῇ μεθοδείᾳ ἐνίκησε τὸν κόσμον καὶ τοῦ 
κοσμοκράτορος κατέκλασε τοὺς ὀδόντας, διωκόμενος, 
ἐπιβουλευόμενος, ὑβριζόμενος, ἐμπτυόμενος. Ὁρᾷς τὸ 
ἀήττητον ὅπλον; ὁρᾷς τὴν νίκην καὶ τὴν τέχνην; βλέπεις
 τὸ ἀνίκητον κράτος τῆς κατὰ Θεὸν πτωχείας; εἶδες 
πῶς φοβερὸς ὑπάρχει τοῖς δαίμοσιν ὁ τὴν ταπεινοφροσύνην
 ἐνδεδυμένος; Τοῦ μὲν Κυρίου, καθὼς προείρηται, 
μιμητής ἐστι, τῶν ἀγγέλων ποθητὸς, τοῖς ἀποστόλοις 
τίμιος, τοῖς μάρτυσι συναρίθμιος, τοῖς δαίμοσι φοβερὸς, 
τοῦ κόσμου νικητὴς, τῶν αἰωνίων καὶ ἀφθάρτων ἀγαθῶν
 κληρονόμος. Τούτου οὐδέποτε φόβος ἅπτεται, τοῦτον 
πᾶς λεγεὼν δαιμόνων ὑποχωρεῖ καὶ πτήσσει, βλέποντες 
ἐν αὐτῷ τὸν τοῦ κόσμου νικητὴν Χριστὸν καταπατήσαντα 
αὐτοὺς, καὶ καθελόντα αὐτῶν τὸ μάταιον κράτος. 
</p><p rend=" indent(1)">ζʹ. Λοιπὸν, τεκνία, τὸν τρόπον μαθόντες καὶ τὴν τέχνην 
διδαχθέντες, μὴ ἀμελήσωμεν, ἀλλὰ μιμησώμεθα τὸν 
Κύριον ἡμῶν, καὶ διὰ τῆς ταπεινώσεως καὶ τῶν ἀρετῶν 
ὁμοιωθῶμεν αὐτῷ, καὶ νικήσωμεν τοῦ Κυρίου συνεργοῦντος·
 καὶ μάλιστα ἐπιθυμηταὶ τῶν ἀγαθῶν ἐκείνων, 
περὶ ὧν πολλάκις ἠκούσατε, μὴ ὀκνήσωμεν, μὴ δῶμεν 
ὕπνον τοῖς ὀφθαλμοῖς ἡμῶν, μὴ νικηθῶμεν ὑπὸ τοῦ δεινοῦ
 κοσμοκράτορος, μήποτε εἴπῃ, ὅτι Ἴσχυσα πρὸς αὐτόν.
 Ὅρα οὖν, ἀγαπητὲ, μὴ ἐπινυστάξῃς σοῖς βλεφάροις·
 ὅρα οὖν μὴ νυστάξῃ ὁ φυλάσσων σε· κύκλῳ οἱ 
ἀσεβεῖς περιπατοῦσι· <hi rend="italic">Ὁ ἀντίδικος ὑμῶν διάβολος ὡς 
λέων ὠρυόμενος ζητεῖ τίνα καταπίῃ.</hi> Ταῦτα εἰδότες,
 τεκνία, διεγείρωμεν ἑαυτοὺς, ἑτοιμασθῶμεν πρὸς 
πολέμους, καὶ πάλιν μετὰ μικρὸν ἕτοιμοι γενώμεθα 
πρὸς ἀπολογίαν. Ἕως πότε οὐ προσέχομεν τοῖς λόγοις 
τοῦ Κυρίου λέγοντος, <hi rend="italic">Γίνεσθε ἕτοιμοι,</hi> δηλονότι πρὸς 
τὴν ἐντεῦθεν ἀποδημίαν; Εἶτα τοῦ κριτοῦ τότε ἀνοίγοντος
 τὰς βίβλους, οὐκ ἄλλας ξένας, ἃς οὐκ ἔγνωμεν, ἀλλὰ 
ταύτας, ἃς περιφέρομεν καὶ καθ' ἑκάστην ἀναγινώσκομεν
 καὶ ἀκούομεν, δεικνυούσας ἡμῖν κατὰ πᾶσαν αἰτίαν 
τὴν ἀσφαλῆ καὶ πάσης ἐντολῆς ἐργασίαν· τί δὴ ἀποκριθῶμεν;
 πῶς δὴ λάθωμεν τοὺς παρ' ἡμῶν διωχθέντας,
 καὶ Ἑτέρους περιφρονηθέντας καὶ πολλὰ δεινὰ 
παθόντας, μάλιστα δὲ πλησίον τοῦ κριτοῦ παρεστῶτας
 καὶ βοῶντας, ἐκδίκησον, Κύριε, ἡμᾶς λοιπόν· 
Θεὸς γὰρ ἐκδικήσεων ὑπάρχεις, Δέσποτα. Τί λοιπὸν 
ἔδει ποιῆσαι; εἴπατε, εἴ τι οἴδατε ὡς γὰρ ὁ λόγος 
ἀπέδειξεν, ἀδύνατον τὰς χεῖρας τοῦ κριτοῦ διαφυγεῖν· 
καὶ ὅτι οὐδὲν αὐτὸν λανθάνει ἔγνωμεν· ὅτι καὶ ὁ ᾅδης 
γυμνὸς φανήσεται, καὶ πάντα γυμνὰ τοῖς ὀφθαλμοῖς αὐτοῦ,
 οἴδαμεν, καὶ ὅτι πᾶν ἔργον καὶ πᾶσα πρᾶξις, κἄν 
τε ἀγαθὴ κἄν τε φαύλη, εἴτε μικρὰ εἴτε μεγάλη, εἰς 
μέσον τοῦ θεάτρου ἐκείνου ἐπὶ ἀγγέλων καὶ πασῶν 
δυνάμεων καὶ πάσης πνοῆς ἀναγινώσκεται ἀνθρωπίνης. 
Καὶ τοῦτο ἐδιδάχθημεν, ὅτι <hi rend="italic">Τότε γενήσεται ὁ ἔπαινος 
ἑκάστῳ ἀπὸ Θεοῦ,</hi> καὶ ὅτι ἕκαστος τὸ ἴδιον φορτίον 
βαστάξει μεμαθήκαμεν, καὶ ὅτι οἱ ἕτοιμοι εἰσέρχονται 
μετ' αὐτοῦ εἰς τὰς αἰωνίους σκηνὰς ἐπιστώθημεν, καὶ 
ὅτι τοῖς ῥᾳθύμοις ἡ θύρα ἀποκέκλεισται οὐκ ἔλαθεν· 
ἵνα τὸ φοβερώτερον εἴπω, ὅτι τέλος αἱ κολάσεις οὐκ 
ἔχουσιν, ἀλλ' εἰς ἀπείρους αἰῶνας παρατείνουσιν, ἐδηλώθη
 ἡμῖν· καὶ ὅτι πάντες γυμνοὶ παραστησόμεθα τῷ 
βήματι τοῦ Χριστοῦ, ἵνα κομίσηται ἕκαστος εἴ τι ἔπραξεν,
 καὶ τοῦτο ἠκούσαμεν· καὶ ὅτι ἡ κρίσις ἀνέλεος, 
οὐκ ἠπιστήσαμεν· καὶ ὅτι ἔρχεται κρῖναι ζῶντας καὶ νεκροὺς
 καὶ ἀποδοῦναι ἑκάστῳ κατὰ τὰ ἔργα αὐτοῦ, καθ' 
ἑκάστην ἐπὶ στόματος φέρομεν· καὶ ὅτι πᾶς ἁμαρτήσας <pb/> </p>
</div>
<div type="pg" n="695">
<p>καὶ ἀμελήσας τῆς μετανοίας, εἰς κόλασιν αἰώνιον ἐκπέμπεται,
 πάντες οἴδαμεν. Ταῦτα πάντα ἀσφαλῶς ἐπιστάμενοι,
 πῶς οὐ τρέμομεν; πῶς οὐκ ὀδυρόμεθα; πῶς οὐ 
διεγείρομεν ἀλλήλους, καὶ συμβουλευόμεθα βουλὴν σώζουσαν
 καὶ ἀρέσκουσαν Θεῷ; Δεῦτε οὖν ὁμοῦ, πάντες 
οἱ πιστοὶ καὶ φιλόθεοι, δεῦτε, συμφωνίᾳ συναχθῶμεν 
εἰ καὶ τὰ πέρατα ὅλα συναχθῆναι ἐπὶ τὸ αὐτὸ ἀδύνατον, 
ἀλλὰ χώραν πρὸς χώραν· εἰ δὲ καὶ τοῦτο δύσκολον, κἂν 
πόλις καὶ τὰ περίχωρα αὐτῆς· καὶ συνερχομένων πολλῶν,
 ἀνακρίνωμεν ἀλλήλους περὶ τῶν φοβερῶν ἐκείνων 
κριτηρίων· ἀρξώμεθα καὶ ἴδωμεν εἰ ἕτοιμοί ἐσμεν, ἴδωμεν
 περὶ ἑκάστου σφάλματος, ὁποῖον κρῖμα ἔγγραπτον 
ὁ Κύριος ἐποίησεν. Οὕτως ἕκαστος γνωρίσας τὸ ἴδιον 
σφάλμα, καὶ τὸ αὐτοῦ κατάκριμα, διορθώσεται πρὶν 
λυθῆναι τὴν πανήγυριν καὶ φθασθῇ ἀδιόρθωτος. Εἰ γὰρ 
βασιλεὺς τὰ χρεωστούμενα οὐ παραχωρεῖ, ἀλλὰ κατὰ 
ἀκρίβειαν ἀνύει, καὶ πᾶς ἄρχων τὰ ὀφείλοντα ἀπαιτεῖ, 
πόσῳ μᾶλλον ὁ δίκαιος κριτὴς πάντα ἀπαιτήσει τὰ 
ὀφειλήματα ἡμῶν; Διὰ τοῦτο παρακαλῶ τὴν ἐν Χριστῷ 
ἀγάπην ὑμῶν, μηδεὶς ἀπέλθῃ ἐντεῦθεν χρέος ἐπιφερόμενος.
 Ὧδε ἔνι τρόπος ἀπολογίας· ἔχεις πολλοὺς τρόπους· 
πολλαὶ γὰρ ὁδοὶ βίου. Εἰ γὰρ τὰ σφάλματα πολλὰ, πολλῷ 
μᾶλλον ἔλεος τοῦ Θεοῦ· ὅπερ καὶ πολλάκις ὑμῖν διηγήσαμεν,
 εἰ καὶ ἀνεκδιήγητόν ἐστι, καὶ πάλιν ὑπομνήσω 
τὴν ἐν Χριστῷ ἀγάπην ὑμῶν· ἀλλὰ νουνεχῶς ἀκούσωμεν 
μετὰ φόβου Κυρίου καὶ πολλῶν δακρύων. Οἱ ῥᾴθυμοι 
νήψωμεν, οἱ νυστάζοντες ἐξυπνίσωμεν, οἱ ἐν πειρασμοῖς 
πᾶσαν τὴν μέριμναν ἐπιῤῥίψωμεν ἐπὶ τὸν Κύριον, καθὼς 
γέγραπται, ὅτι <hi rend="italic">αὐτῷ μέλει περὶ ἡμῶν.</hi> Συναγάγωμεν 
ὧδε τὸν νοῦν, καὶ ἀκούσωμεν τρόπους χρηστοὺς, τρόπους
 σωτηρίας, τέχνας ψυχωφελεῖς, μέθοδον ἐπιστροφῆς 
καὶ μετανοίας, καὶ σύντομον θεῖον λόγον καὶ διδασκαλίαν 
ἀνόθευτον· μόνον, καθὼς προεῖπον, συντείνατέ μοι τὴν 
διάνοιαν, καὶ μηδεὶς νωθρῶς καὶ ῥᾳθύμως ἀκούσῃ· τὸν 
γὰρ τρόπον ὃν μέλλω λέγειν, πᾶν εἶδος σφάλματος ἀναμιμνήσκει
 πάντας τοὺς παρατυγχάνοντας, ὅπως ἕκαστος 
ἡμῶν τὸ ἴδιον γνωρίσας σφάλμα, δακρύσῃ, στενάξῃ, 
τὸ σφάλμα διορθωσάμενος, ἑτοιμάσῃ ἑαυτὸν πρὸς ἀπολογίαν.
 Εἰς ἀνάμνησιν πάλιν βούλομαι ὑμᾶς ἀγαγεῖν 
τῶν σκυθρωπῶν καὶ φρικτῶν κολάσεων, καθὼς καὶ ἐν 
ἀρχῇ τοῦ λόγου πεποίηκα· ταῦτα γὰρ εἰπόντες, ἐβλάψαμεν
 οὐδὲν, ἀλλὰ μᾶλλον καὶ μεγάλως ὠφελήσαμεν· 
ῥανὶς γὰρ ἐνδελεχοῦσα κοιλαίνει πέτραν, καθὼς γέγραπται.
 Πόθεν οὖν ἄρξωμαι; ποῖον δὲ σφάλμα, ἢ ποῖον 
νόσημα προσαγάγω, ἵνα καὶ τὴν ἁρμόζουσαν τῇ νόσῳ 
ἴασιν ἐπαγάγω; Πάντως τὸ πρῶτον κακόν. Καὶ ποῖον 
ἄρα ἐστὶ τοῦτο; Δηλονότι ὑπερηφανία, ἥτις ἐπὶ γῆς 
ἄνωθεν κατέσπασε τὸν ἑωσφόρον. Λοιπὸν ἄκουε ἐν πρώτοις,
 ὑπερήφανε· σὺ μνήσθητι τοῦ γεγραμμένου· <hi rend="italic">Ὁ 
Θεὸς ὑπερηφάνοις ἀντιτάσσεται,</hi> καὶ μακρὰν ἀπὸ σοῦ 
τὴν δεινὴν ταύτην ἀῤῥωστίαν ποίησον, ἵνα μὴ ἀντιτασσόμενον
 εὑρήσῃς τὸν Θεόν· μνήσθητι τοῦ πεσόντος ἐπὶ 
γῆς ἄνωθεν, καὶ ἀντὶ τῆς μετὰ Θεοῦ διαγωγῆς καὶ τῶν 
λοιπῶν συλλειτουργῶν ἀγγέλων, τοῖς καταχθονίοις κατοικοῦντος
 ἐν σκοτεινοῖς καὶ ἐν τῇ ἀπωλείᾳ· ἐννοῶν ἀεὶ 
τὸν Κύριον τῆς δόξης πλούσιον ὄντα, πῶς ἐπτώχευσεν. 
Μνήσθητι τὰς κατ' αὐτοῦ ἐπιβουλὰς καὶ συκοφαντίας τά 
τε ῥαπίσματα, καὶ φρίξας ταπεινώθητι, ἵνα σωθῇς καὶ 
ὑψωθῇς ἐν καιρῷ ἐπισκοπῆς· ἐγγὺς γὰρ Κύριος τοῖς 
συντετριμμένοις τῇ καρδίᾳ· καὶ ὅτι ὁ ταπεινῶν ἑαυτὸν 
ὑψωθήσεται. Οἱ δὲ ἐν πορνείαις πλανηθέντες, ἀποστήτωσαν,
 καὶ μηδέποτε πλανηθήτωσαν, ἀλλὰ μνημονευέτωσαν
 τοῦ Ἀποστόλου κράζοντος, ὅτι <hi rend="italic">Πόρνους
 καὶ μοιχοὺς κρινεῖ ὁ Θεός·</hi> καὶ, ὅτι <hi rend="italic">Πᾶν 
ἁμάρτημα, ὃ ἐὰν ποιήσῃ ἄνθρωπος, ἐκτὸς τοῦ σώματός
 ἐστιν· ὁ δὲ πορνεύων, εἰς τὸ ἴδιον σῶμα 
ἁμαρτάνει·</hi> καὶ, ὅτι <hi rend="italic">Πόρνοι βασιλείαν Θεοῦ οὐ κληρονομήσουσιν.</hi>
 Μὴ ἐπιλάθεσθε δὲ καὶ τοῦ μολύναντος 
ἐν πορνείᾳ τὴν νυμφικὴν στολὴν καὶ μετ' αἰσχύνης τοῦ 
βασιλικοῦ γάμου ἐκβληθέντος, καὶ <hi rend="italic">Μετανοεῖτε· ἤγγικεν 
γὰρ ἡ βασιλεία τῶν οὐρανῶν.</hi> Οἱ μοιχοὶ, φρίξατε τὴν 
θείαν φωνὴν τὴν λέγουσαν, <hi rend="italic">Μὴ μοιχεύσεις·</hi> καὶ τοῦ 
Ἀποστόλου βοῶντος, <hi rend="italic">Πόρνους καὶ μοιχοὺς κρινεῖ ὁ 
Θεός.</hi> Μνήσθητε δὲ καὶ τοῦ Σολομῶντος λέγοντος, <hi rend="italic">Ὁ 
δὲ μοιχὸς δι' ἔνδειαν φρενῶν ἀπώλειαν τῇ ἑαυτοῦ 
ψυχῇ περιποιεῖται.</hi> Ἀκούσατε δὲ τοῦ Κυρίου πρὸς τὴν 
μοιχαλίδα βοῶντος, <hi rend="italic">Ἄπελθε, καὶ μηκέτι ἁμάρτανε.</hi> 
Καὶ συντόμως, Μετανοήσατε· ἀκούσατε τοῦ Ἀποστόλου <cb/> </p>
</div>
<div type="pg" n="696">
<p>κηρύσσοντος, ὅτι <hi rend="italic">Ἀποκαλύπτεται</hi> γὰρ <hi rend="italic">ὀργὴ τοῦ Θεοῦ 
ἀπ' οὐρανοῦ ἐπὶ πᾶσαν ἀσέβειαν καὶ ἀδικίαν ἀνθρώπων.</hi>
 Οἱ ἐν ἄρσεσιν ἄρσενες τὴν ἀσχημοσύνην κατεργαζόμενοι,
 τρομάξατε καὶ πρὶν τὸν Κριτὴν παραγενέσθαι,
 καὶ μάλιστα παρὰ φύσιν τολμήσαντες, λογιζόμενοι
 πῶς αἱ κολάσεις τοὺς τοιούτους διαδέξονται, ἐὰν μὴ 
ἐμπόνως κατὰ ἀναλογίαν τοῦ πταίσματος μετανοήσωσι. 
Μνημονεύετε τοῦ Ἀποστόλου βοῶντος, ὅτι <hi rend="italic">Ἄδικοι βασιλείαν
 Θεοῦ οὐ κληρονομήσουσιν, οὔτε πόρνοι 
οὔτε μοιχοὶ οὔτε μαλακοὶ οὔτε ἀρσενοκοῖται</hi> βασιλείαν
 Θεοῦ οὐ κληρονομήσουσι. Καὶ ἐκ ποίας αἰτίας εἰς 
τὸ χαλεπὸν τοῦτο πτῶμα κατεῤῥάγησαν; εἰπὲ, Παῦλε. 
Διότι, φησὶν, <hi rend="italic">Οὐκ ἐδοκίμασαν ἔχειν τὸν Θεὸν ἐν 
ἐπιγνώσει,</hi> παρέδωκεν αὐτοὺς ὁ Θεὸς ἐν ταῖς ἐπιθυμίαις 
τῶν καρδιῶν αὐτῶν εἰς ἀκαθαρσίαν τοῦ ἀτιμάζεσθαι τὰ 
σώματα αὐτῶν ἐν αὐτοῖς. Εἶδες τὴν αἰτίαν τοῦ δεινοῦ 
πτώματος; Διὰ τοῦτο παραινεῖ ὁ αὐτὸς ἀπόστολος μὴ 
εἶναι ἡμᾶς ἐπιθυμητὰς κακῶν, μηδὲ δούλους παθῶν· 
<hi rend="italic">ᾯ γάρ τις ἥττηται, τούτῳ καὶ δεδούλωται.</hi> Διὰ τοῦτο 
δεῖ πάντοτε προσεύχεσθαι, πάντοτε δακρύειν καὶ θρηνεῖν, 
ὅπως ῥύσηται ἡμᾶς ὁ Κύριος ἐκ τοῦ κακοῦ φρονήματος 
τοῦ σώματος τοῦ θανάτου τούτου· καὶ ἐπιθυμήσωμεν 
κἄν ποτε τὰ ὄντως ἐπιθυμητὰ ἐκεῖνα, εἰς ἃ καὶ ἄγγελοι 
ἐπιθυμοῦσι παρακύψαι. 
</p><p rend=" indent(1)">ηʹ. Ταῦτα καὶ ἡμεῖς ποθήσωμεν, καὶ σπουδάσωμεν 
μετανοῆσαι, καὶ διὰ τῆς μετανοίας πάλιν ἄσπιλοι γενέσθαι,
 καθὼς καὶ πρὸ τοῦ καταπεσεῖν. Τοιοῦτον γάρ 
ἐστι τὸ εἶδος καὶ ἡ δύναμις τοῦ τιμίου κτήματος τῆς 
μετανοίας· εἰς τὴν πρώτην τιμὴν, ἣν εἶχε πρὸ τοῦ 
σφάλματος, ἀποκαθιστᾷ πάλιν τὸν μετανοοῦντα. Τολμῶ 
εἰπεῖν, ὅτι καὶ ὑψηλότεροί τινες γεγόνασι. Πολλὰ 
κοπιάσαντες, καὶ περισσοτέρως δακρύσαντες, ἀπέπλυναν
 τὴν δυσωδίαν τῆς ἁμαρτίας κατὰ τὸν λέγοντα· 
<hi rend="italic">Πλυνεῖς με, καὶ ὑπὲρ χιόνα λευκανθήσομαι.</hi> Σπουδῆς 
δὲ πολλῆς χρεία, ὅτι ᾗ ὥρᾳ οὐκ οἴδαμεν, ὁ ἀπαιτῶν 
ἁρπάσει, καὶ οὐδεὶς ὁ ῥυόμενος. Ὅθεν ἡ θεία φωνὴ 
ἀπαύστως βοᾷ, <hi rend="italic">Γίνεσθε ἕτοιμοι.</hi> Ὁ κρίνειν λαχὼν, 
φεῦγε τοῦ κρίνειν, τοῦ Κυρίου λέγοντος, <hi rend="italic">Μὴ κρίνετε·</hi> 
καὶ μὴ παραιτοῦ πάλιν διακαταπονούμενον, ἀλλὰ τοῦ 
Κυρίου μνημόνευε τοῦ λέγοντος· <hi rend="italic">Μὴ κρίνετε κατ' ὄψιν, 
ἀλλὰ τὴν δικαίαν κρίσιν κρίνατε·</hi> καὶ πάλιν· <hi rend="italic">Μὴ 
καταδικάσητε, καὶ οὐ μὴ καταδικασθῆτε.</hi> Εἰ δὲ τὸν 
ἕτερον κρίνων σὺ τὰ αὐτὰ πράσσεις, οὐκ ἐκφεύξεις τὸ 
κρῖμα τοῦ Θεοῦ. Ἄκουε τοῦ Ἀποστόλου ἐπιπλήττοντος 
τοὺς τοιούτους καὶ λέγοντος· <hi rend="italic">Διὸ ἀναπολόγητος εἶ, 
ἄνθρωπε, ὁ κρίνων τοὺς τοιαῦτα πράσσοντας, καὶ 
ποιῶν αὐτά· ἐν ᾧ γὰρ κρίνεις τὸν ἕτερον, ἑαυτὸν 
κατακρίνεις. Ὁ οὖν διδάσκων ἕτερον, σεαυτὸν οὐ 
διδάσκεις; ὁ κηρύσσων μὴ κλέπτειν, κλέπτεις; ὁ 
λέγων μὴ μοιχεύειν, μοιχεύεις; Ἔκβαλε πρῶτον τὴν 
δοκὸν ἐκ τοῦ ὀφθαλμοῦ σου,</hi> καθὼς ἔφη ὁ Κύριος· 
<hi rend="italic">Ἐν ᾧ γὰρ,</hi> φησὶ, <hi rend="italic">κρίματι κρίνετε, κριθήσεσθε.</hi> Ὅρα 
οὖν ὁ κρίνων, μὴ λάβῃς δῶρα ἐπ' ἀθώοις· γέγραπται 
γάρ· <hi rend="italic">Οὐαὶ οἱ δικαιοῦντες τὸν ἀσεβῆ ἕνεκεν δώρων, 
καὶ τὸ δίκαιον τοῦ δικαίου αἴροντες.</hi> Εἴ τις οὖν τῶν 
δικαστῶν καὶ κριτῶν εὕροι ἑαυτὸν ἔνοχον ἐν τούτοις, 
σπουδάσῃ διὰ μετανοίας ἑαυτὸν ἀνέγκλητον ποιῆσαι· 
ἰδοὺ γὰρ ὁ κριτὴς τῶν κριτῶν πρὸ τῶν θυρῶν ἕστηκε. 
Μηκέτι οὖν ἀλλήλους κρίνωμεν, ἀλλ' ἀλλήλους ἀγαπήσωμεν,
 ἀλλήλοις βοηθήσωμεν, ὑπὲρ ἀλλήλων εὐξώμεθα, 
ὅπως ἰαθῶμεν ἀπεντεῦθεν χάριτι τοῦ Κυρίου ἡμῶν 
Ἰησοῦ Χριστοῦ. Εἴ τις τῷ θυμῷ καὶ τῇ ὀργῇ δεδούλωται, 
ἄκουε τοῦ Ἀποστόλου λέγοντος· <hi rend="italic">Πᾶσα πικρία καὶ θυμὸς 
καὶ ὀργὴ ἀρθήτω ἀφ' ὑμῶν·</hi> καὶ πάλιν· <hi rend="italic">Ὀργὴ ἀνδρὸς 
δικαιοσύνην Θεοῦ οὐ κατεργάζεται·</hi> καὶ πάλιν, <hi rend="italic">Ἀπόθεσθε
 ὀργὴν, θυμὸν, κακίαν, βλασφημίαν, αἰσχρολογίαν
 ἐκ τοῦ στόματος ὑμῶν.</hi> Προηγουμένως δὲ 
ἄκουε καὶ τοῦ προφήτου παραινοῦντός σε· <hi rend="italic">Παῦσαι ἀπὸ 
ὀργῆς, καὶ ἐγκατάλειπε θυμόν.</hi> Εἶτα καὶ ὁ Σολομών 
φησιν· <hi rend="italic">Ἀνδρὶ θυμώδει μὴ συναυλίζου.</hi> Ὁ γὰρ τοιοῦτος
 οὐκ ἔστι δοῦλος Θεοῦ, ἀλλὰ τοῦ κατέχοντος αὐτὸν 
πάθους, καθὼς γέγραπται· <hi rend="italic">ᾯ γὰρ ἥττηται, τούτῳ καὶ 
δεδούλωται.</hi> Καὶ διὰ τάχους τὴν ὀργὴν ἀναῤῥίψαντες, 
ἐμπόνως μετανοήσατε, ἵνα μὴ ἁρπαγέντες ἀπενεχθῆτε 
εἰς τὸν τόπον ἐκεῖνον, ἔνθα συνάγονται τὰ τῆς ὀργῆς 
τέκνα, ἐξ οὗ ῥυσθείημεν χάριτι τοῦ Κυρίου ἡμῶν Ἰησοῦ 
Χριστοῦ. Οἱ γαστρίμαργοι καὶ κατασπαταλῶντες, <pb/> </p>
</div>
<div type="pg" n="697">
<p>ἀκούσατε τοῦ Κυρίου κράζοντος μετὰ ἀπειλῆς· <hi rend="italic">Οὐαὶ οἱ 
ἐμπεπλησμένοι, ὅτι πεινάσουσι·</hi> καὶ τοῦ προφήτου 
λέγοντος· <hi rend="italic">Ἔφαγεν Ἰακὼβ καὶ ἐνεπλήσθη, καὶ ἐγκατέλιπε
 Θεὸν τὸν ποιήσαντα αὐτόν.</hi> Ὁρᾷς ὡς καὶ τοῦ 
Θεοῦ χωρίζονται οἱ τρυφῶντες, περὶ ὧν καὶ ὁ Ἀπόστολος 
ἀθέους ἀποδεικνὺς ἔλεγεν· <hi rend="italic">Ὧν ὁ θεὸς ἡ κοιλία, καὶ ἡ 
δόξα ἐν τῇ αἰσχύνῃ αὐτῶν, οἱ τὰ ἐπίγεια φρονοῦντες.</hi> 
Ἄκουε πάλιν τοῦ Θεοῦ πῶς προασφαλίζεται πᾶσι διὰ 
Μωϋσέως, καὶ λέγει· <hi rend="italic">Πρόσεχε σεαυτῷ, μή ποτε φαγὼν 
καὶ ἐμπλησθεὶς ἐπιλάθῃ Κυρίου τοῦ Θεοῦ σου·</hi> καὶ 
σπουδαίως καταλιπὼν τὴν τρυφὴν τὴν μητέρα πάντων 
τῶν παθῶν καὶ πάσης δυσωδίας, ἐπιλάβου τῆς εὐωδίας, 
ἤγουν τῆς ἐγκρατείας, τὸν καρπὸν τοῦ ἁγίου Πνεύματος, 
καθὼς ὁ Ἀπόστολος ἐδίδαξε· καὶ πρόσεχε σεαυτῷ, ἵνα 
μὴ ἀκούσῃς καὶ σὺ, καθὼς ὁ σπαταληστὴς ἐκεῖνος πλούσιος,
 ὁ καὶ μισόπτωχος, ὅτι <hi rend="italic">Ἀπέλαβες τὰ ἀγαθά σου 
ἐν τῇ ζωῇ σου·</hi> καὶ ἀντέχου τῆς μετανοίας, τοῦ 
κεφαλαίου τῆς σωτηρίας ἡμῶν, ὅτι οὐκ οἴδαμεν τὴν 
ἡμέραν οὐδὲ τὴν ὥραν, ἐν ᾗ ὁ Κύριος ἡμῶν ἔρχεται. 
Οἱ ἐν μέθαις ἡττώμενοι, καὶ τῆς ἀκηράτου βασιλείας 
τῶν οὐρανῶν ἑαυτοὺς ἀποσχοινίζοντες ἰδίᾳ γνώμῃ, 
ἀκούσατε τοῦ προφήτου κηρύσσοντος· <hi rend="italic">Οὐαὶ οἱ μεθύοντες·</hi>
 καὶ τοῦ Ἀποστόλου λέγοντος, ὅτι <hi rend="italic">Μέθυσοι βασιλείαν
 Θεοῦ οὐ κληρονομήσουσι·</hi> καὶ πάλιν παραγγέλλοντος,
 <hi rend="italic">Μὴ μεθύσκεσθε οἴνῳ ἐν ᾧ ἐστιν ἀσωτία,</hi> καὶ 
καταλιπόντες τὸν οἶνον, μᾶλλον δὲ τὴν μέθην τὴν ἔξω 
ἀποκλείουσαν τῆς βασιλείας, ἐπιποθήσατε ἐκεῖνον τὸν 
οἶνον, ὃν ὁ Θεὸς ἐκ τῶν ἁγίων Γραφῶν ἐκέρασεν 
ἡμῖν κατὰ τὸν προφήτην, οἶνον κατανύξεως· ὃν οἱ πιόντες,
 ἐν κατανύξει μετανοήσατε δακρύοντες· γλυκέα γὰρ 
τὰ ῥήματα τοῦ Κυρίου. Οἱ ἐν σαρκὶ πεποιθότες καὶ ἐπὶ 
ἰδίᾳ ματαιότητι, ἀκούσατε τοῦ Θεοῦ διὰ στόματος τῶν 
ἁγίων βοῶντος· <hi rend="italic">Πᾶσα σὰρξ χόρτος, καὶ πᾶσα δόξα 
ἀνθρώπου ὡς ἄνθος χόρτου·</hi> καὶ πάλιν, <hi rend="italic">Στηρίζων 
σάρκα βραχίονος αὐτοῦ, ὅτι ματαία σωτηρία ἀνθρώπου.</hi>
 Διὰ τοῦτο καὶ ὁ Ἀπόστολος γράφει· <hi rend="italic">Ἵνα μὴ 
πεποιθότες ὦμεν ἐφ' ἑαυτοῖς, ἀλλ' ἐπὶ τῷ Θεῷ,</hi> καθὼς 
ὁ προφήτης τὰ ὅμοια λέγει· <hi rend="italic">Ἀγαθὸν πεποιθέναι ἐπὶ 
Κύριον, ἢ πεποιθέναι ἐπ' ἄνθρωπον.</hi> Καὶ μετανοήσατε· 
ἔρχεται γὰρ ὁ κριτὴς ὁ ἀπροσωπόληπτος καταργῆσαι 
πᾶσαν ἀρχὴν καὶ ἐξουσίαν καὶ δύναμιν· οὐδὲν γὰρ αὐτοῦ
 ἰσχυρότερον. Οἱ τὰ περίεργα ἐπιτηδεύοντες λαθροφονευταὶ,
 οἱ τοῦ τόπου τῶν φονέων κληρονόμοι, οἱ κρύφιοι
 λύκοι, οἱ σαρκικοὶ δαίμονες, οἱ τῶν καταχθονίων 
οἰκήτορες, οἱ τοῦ αἰωνίου σκότους υἱοὶ καὶ τοῦ ἀσβέστου 
πυρὸς τέκνα, ἀκούσατε τί διηγεῖται ὁ ἅγιος εὐαγγελιστὴς 
Λουκᾶς περὶ τῶν τοιούτων ἐν ταῖς Πράξεσι τῶν ἀποστόλων
 λέγων· <hi rend="italic">Πολλοὶ δὲ τῶν τὰ περίεργα πραξάντων, 
συνενέγκαντες τὰς βίβλους, κατέκαιον ἐνώπιον 
πάντων, καὶ συνεψηφίσαντο τὰς τιμὰς αὐτῶν, καὶ 
εὗρον ἀργυρίου μυριάδας πέντε.</hi> Εἶδες ὑπακοὴν ὀξεῖαν 
καὶ σωτηρίαν σύντομον; εἶδες πῶς ἐπληθύνθησαν αἱ 
ἀσθένειαι αὐτῶν; Ἀλλὰ τὸ τάχος τῆς ὑπακοῆς πάντα 
κατώρθωσε. Καὶ ὑμεῖς οἱ τὰ ὅμοια πλανώμενοι, καὶ 
γνώμῃ ἀπατώμενοι, καταπτύσαντες τὴν τοιαύτην 
χαλεπὴν καὶ ἀπάνθρωπον ἀπάτην, καὶ ὡς ἀπὸ ὄφεως 
ἀποφυγόντες, σπουδάσατε ἀξίαν μετάνοιαν ἐπιδείξασθαι, 
πρὶν φθάσῃ ἡμῖν ἡ ἀνυπόστατος κατὰ τῶν τοιούτων 
ἀπειλὴ καὶ οἰμωγή· ὁ γὰρ καιρὸς ἐγγὺς, καὶ μὴ ἀμελῆτε. 
Οἱ τὸ δυσίατον νοσοῦντες πάθος, τὸν φθόνον λέγω καὶ 
βασκανίαν, μνήσθητε τῶν φθονερῶν ἐκείνων τῶν ἀκουσάντων·
 <hi rend="italic">Ἑταῖρε, οὐκ ἀδικῶ σε, ἆρον τὸ σὸν, καὶ 
ὕπαγε.</hi> Ποῦ ἄρα; Δηλονότι εἰς τὸ σκότος τὸ ἐξώτερον. 
Καὶ ἀποῤῥίψαντες τὴν τοιαύτην ἀῤῥωστίαν, μετανοήσατε·
 <hi rend="italic">Φοβερὸν</hi> γὰρ <hi rend="italic">τὸ ἐμπεσεῖν εἰς χεῖρας Θεοῦ 
ζῶντος.</hi> Οἱ τὰς θείας Γραφὰς ἐξουθενοῦντες, καὶ τὸ 
ἅγιον Πνεῦμα ἐνυβρίζοντες τὸ λαλῆσαν διὰ στόματος 
τῶν ἐν τῇ Παλαιᾷ καὶ Καινῇ Διαθήκῃ, τί ποιήσετε ἐν τῇ 
φρικτῇ ἐκείνῃ ὥρᾳ, ὅταν τὸ κριτήριον καθίσῃ, καὶ ἀνοιχθῶσιν
 αἱ βίβλοι, ἃς νῦν βδελύσσεσθε καὶ ἀποστρέφεσθε; 
ποῦ φύγητε; ποῦ κρυβήσεσθε ἀπὸ προσώπου τοῦ λαλήσαντος
 πᾶσαν θείαν Γραφὴν, καὶ πᾶσαν ἱερὰν βίβλον 
συντάξαντος; Οὐαὶ καὶ ἀπώλεια καταλήψεται ὑμᾶς, εἰμὴ
 ταχέως ἀναλάβησθε θρῆνον καὶ ὀδυρμὸν, καὶ δυσωπήσητε
 ὃν παρωξύνατε, παράκλητον Θεόν. Οὐκ ἀκούετε 
τοῦ Κυρίου λέγοντος, <hi rend="italic">Ἐρευνᾶτε τὰς Γραφάς;</hi> Οὐκ 
ἀκούετε πῶς πεπλανημένους ἐκάλεσε τοὺς μὴ εἰδότας 
τὰς Γραφάς; Ἀκούσατε τοῦ Ἀποστόλου θεόπνευστον αὐτὴν
 καλοῦντος καὶ ὠφέλιμον, καὶ λόγον ὑγιαίνοντά τε <cb/> </p>
</div>
<div type="pg" n="698">
<p>καὶ ἰατρεύοντα, καὶ ἱερὰ Γράμματα καλοῦντος, καὶ νόμον
 ἐλευθερίας. Ἀκούσατε πάλιν πῶς διὰ τοῦ Σολομῶντος
 τὸ ἅγιον Πνεῦμα ἀσεβεῖς ὑμᾶς ἐκάλεσε, λέγον· <hi rend="italic">Σοφίαν
 δὲ καὶ παιδείαν ἀσεβεῖς ἐξουθενήσουσι.</hi> 
</p><p rend=" indent(1)">θʹ. Ταῦτα ἀκούοντες, μετανοήσατε καὶ ἑτοιμάζεσθε πρὸς 
ἀπολογίαν, πρὶν ἐλθεῖν τὴν ἡμέραν Κυρίου. Καὶ ἵνα 
συνελὼν τὰ πάντα εἴπω, πᾶς ἄνθρωπος, ὅστις ἐὰν μὴ 
σπουδάσῃ ἀπεντεῦθεν διορθώσασθαι, ἀλλ' ἔτι χρῄζων 
ὅτι <hi rend="italic">Ἀποκαλύπτεται ὀργὴ Θεοῦ ἀπ' οὐρανοῦ,</hi> οὐχὶ 
διορθώσεως, ἀποδημήσῃ, ὁ τοιοῦτος καὶ προσδοκάτω. 
ἐπὶ τήνδε ἁμαρτίαν ἢ τήνδε, ἀλλ' <hi rend="italic">ἐπὶ πᾶσαν ἀσέβειαν 
καὶ ἀδικίαν ἀνθρώπου,</hi> ἀνδρῶν τε καὶ γυναικῶν. Οὐ 
γάρ ἐστι διαστολή· πάντες γὰρ ἡμάρτομεν. Διὰ τοῦτο ὁ 
ἱερὸς Ἀπόστολος κατὰ τὴν χάριν τὴν δοθεῖσαν αὐτῷ καὶ 
περὶ γυναικῶν ἔγραψε λέγων· <hi rend="italic">Γυναῖκας σεμνὰς, 
διακόνους πιστὰς ἐν πᾶσι. Διδάσκειν δὲ γυναικὶ 
οὐκ ἐπιτρέπω, οὐδὲ διαυθεντεῖν τοῦ ἀνδρὸς,</hi> 
ἀλλ' εἶναι ἐν ἡσυχίᾳ, οἰκουροὺς, καλοδιδασκάλους, <hi rend="italic">Ἵνα 
σωφρονίζωσι τὰς νέας φιλάνδρους εἶναι, μὴ οἴνῳ 
πολλῷ δεδουλωμένας.</hi> Καὶ περὶ χηρῶν ἔγραψεν οὕτω· 
<hi rend="italic">Χήρας τίμα, τὰς ὄντως χήρας.</hi> Ἥτις προσμένει ταῖς 
δεήσεσι καὶ ταῖς προσευχαῖς, <hi rend="italic">Εἰ ἐτεκνοτρόφησεν, εἰ 
ἐξενοδόχησεν, εἰ ἁγίων πόδας ἔνιψεν, εἰ θλιβομένοις 
ἐπήρκεσεν, εἰ παντὶ ἔργῳ ἀγαθῷ ἐπηκολούθησε.</hi> Καὶ 
περὶ πρεσβυτέρων τε καὶ πρεσβυτίδων ἐλάλησε τὸ ἅγιον 
Πνεῦμα διὰ στόματος τῶν ἁγίων, καὶ περὶ δούλων τε 
καὶ δεσποτῶν διετάξατο, καὶ περὶ βασιλέων εἶπε, καὶ 
περὶ στρατιωτῶν ἐλάλησε, καὶ περὶ ἐπισκόπων ἐτύπωσε, 
καὶ οὐδὲν τῶν συμφερόντων παρέδραμεν· ἐπειδὴ, καθὼς
 ἔφη, <hi rend="italic">Ἐπὶ πᾶσαν ἀσέβειαν καὶ ἀδικίαν μικρῶν</hi> 
τε καὶ μεγάλων <hi rend="italic">ἀποκαλύπτεται ὀργὴ ἀπ' οὐρανοῦ.</hi> 
Πάντα ὑπέμνησα τῇ ὑμετέρᾳ ἀγάπῃ, ἵνα εἴδητε πάντα 
τὰ προστάγματα, καὶ πᾶσα ἀρχὴ καὶ ἐξουσία καὶ πᾶσα 
ἡλικία μάθῃ τὴν βουλὴν τοῦ Θεοῦ καὶ τὸ θέλημα, καὶ 
τὴν φοβερὰν αὐτοῦ ἀπ' οὐρανοῦ παρουσίαν, καὶ τὰς 
φοβερὰς κολάσεις, καὶ τὸν ὀδυνηρὸν ἐκεῖνον χωρισμὸν, 
καὶ σπουδάσῃ ἕκαστος τὸν ἑαυτοῦ βίον διορθώσασθαι, 
καὶ ἑαυτὸν ἑτοιμάσαι πρὸς ἀπολογίαν, καὶ μὴ τῇ ῥᾳθυμίᾳ
 ἑαυτὸν παραδῷ, καὶ ἀποτύχῃ τῶν ἀνεκφωνητῶν 
καὶ αἰωνίων ἀγαθῶν. Ὅρα οὖν, ὦ ῥᾴθυμε σὺ, μὴ ἐμμείνῃς
 τῇ ῥᾳθυμίᾳ, μὴ νικῶ ὑπὸ τῆς ἀπάτης καὶ 
ἡδονῆς. Βλέπε μὴ διὰ τοῦ πλούτου τῆς χρηστότητος τοῦ 
Θεοῦ καὶ τῆς ἀνοχῆς καὶ τῆς μακροθυμίας καταφρονῇς, 
καὶ θησαυρίσῃς σεαυτῷ ὀργὴν, καθὼς λέγει ὁ Ἀπόστολος,
 ἐν ἡμέρᾳ ὀργῆς. Ἐπίστρεψον λοιπὸν, νῆψον, γρηγόρησον·
 ἀρκετὸς γὰρ ὁ παρελθὼν καιρός· ἐν τῇ ἀπάτῃ
 καὶ φιληδονίᾳ σου μὴ ἐπιμείνῃς, μὴ ἐμβαθύνῃς ἐν τῇ 
ἀδικίᾳ σου. Οὐχ ὁρᾷς τὸν ἄγγελον ἀκολουθοῦντα καὶ 
γράφοντά σου τὰς πράξεις; οὐκ οἶδας, ὅτι κατὰ τὴν 
σκληρότητά σου καὶ ἐπιμονὴν τὸ ἕλκος μεῖζον γίνεται, 
καὶ βαρύτερον γράφεται, καὶ ὀργὴ πλέον ἐξάπτεται; 
οὐκ οἶδας, ὅτι τὸ κατεργάζεσθαι τὸ κακὸν, δυσεξάλειπτον
 καθίσταται, ὥσπερ ἐν πίνακι χαρακτῆρες οἱ μὲν 
κουφοτέρως ἐναποκείμενοι εὐχερῶς καταλεαίνονται, οἱ 
δὲ διὰ βάθους δυσεξάλειπτοι εὑρίσκονται; Ὅρα οὖν μὴ 
περιφρονήσῃς τοῦ μέλλοντός σε κρίνειν· ὅρα οὖν μὴ 
ἐπιμένων, μείζω τῆς ἀφέσεως κατασκευάσῃς σοι τὴν 
ἀνομίαν. Διὰ τοῦτο περὶ πάντα προησφαλίσατο πᾶσι τὸ 
παράκλητον καὶ ἀγαθὸν Πνεῦμα, καὶ πάντα ὑπέμνησε, 
καὶ πῶς ὁ πόρνος ἐκ τοῦ βασιλικοῦ γάμου μετ' αἰσχύνης
 ἐκβάλλεται, πῶς δὲ καὶ αἱ πέντε μωραὶ παρθένοι 
διὰ ἀπήνειαν ἔξω ἀπεκλείσθησαν τῆς οὐρανίου χαρᾶς, 
πῶς ὁ πλούσιος ἐκεῖνος διὰ τρυφὴν καὶ τὴν ἀνήλεον αὐτοῦ
 γνώμην ἐν τῷ τόπῳ ἐκείνῳ τῆς βασάνου ἔλαχεν. 
Ὁμοίως καὶ ὁ ἕτερος πλούσιος, ὁ τὰς ἀποθήκας ἐκτείνων
 καὶ συνάγων πολλὰ καὶ κερδαίνων οὐδὲν, ἄφρων 
δικαίως ἤκουσεν. Οὐκ ἀγνοεῖτε δὲ τί καὶ οἱ ἐξ εὐωνύμων
 διὰ ἀμετάδοτον ἤκουσαν. Τὸν δὲ κλέπτην ὁ Κύριος 
φονέα ἐκάλεσε λέγων, <hi rend="italic">Ὁ κλέπτης οὐκ ἔρχεται, εἰ μὴ 
ἵνα κλέψῃ καὶ θύσῃ καὶ ἀπολέσῃ.</hi> Ταῦτα καὶ τὰ 
τοιαῦτα διὰ στόματος τῶν ἁγίων τὸ ἅγιον Πνεῦμα ἐλάλησε,
 κἀγὼ δὲ ὑπέμνησα· καὶ ἐπὶ πᾶσι τούτοις ὁ Ἀπόστολος
 κράζει λέγων· <hi rend="italic">Βλέπετε μὴ παραιτήσησθε τὸν 
λαλοῦντα.</hi> Καὶ ἀρκέσει τέως ὑμῖν τὰ εἰρημένα, καὶ 
μάλιστα τοῖς σπουδαιοτέροις, χάριτι καὶ φιλανθρωπίᾳ 
τοῦ Κυρίου ἡμῶν Ἰησοῦ Χριστοῦ τοῦ πάντα κατὰ τὸν 
προειρηκότα καιρὸν οἰκονομήσαντος εἰς τὴν ἡμῶν σωτηρίαν,
 καὶ προσκαλουμένου εἰς τὴν αἰώνιον αὐτοῦ βασι- <pb/></p>
</div>
<div type="pg" n="699">
<p>λείαν, εὐχαῖς δὲ τῶν μνημονευθέντων ἁγίων, ᾧ ἡ δόξα 
καὶ τὸ κράτος ἅμα τῷ Πατρὶ καὶ τῷ ἁγίῳ Πνεύματι <cb/> </p>
</div>
<div type="pg" n="700">
<p>ὡς ἦν ἐν ἀρχῇ, νῦν καὶ ἀεὶ, καὶ εἰς τοὺς αἰῶνας τῶν 
αἰώνων. Ἀμήν. <pb/> </p>
</div>
</div>

    </body>
  </text>
</TEI>
