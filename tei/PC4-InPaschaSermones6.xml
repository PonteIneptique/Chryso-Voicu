<?xml version="1.0" encoding="UTF-8"?>
<?xml-model href="../tei_all.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>In sanctum pascha (sermo 6)</title>
        <author>Pseudo-Chrysostom 4</author>
        <respStmt>
          <resp>Automated Conversion to XML</resp>
          <name>Diogenes</name>
        </respStmt>
      </titleStmt>
      <publicationStmt>
        <p>
          This XML text (filename tlg2062265.xml) was generated by Diogenes (version 4.6) from the TLG corpus of classical texts (author number 2062, work number 265), which was once distributed on CD-ROM in a very different file format, and which may be subject to licensing restrictions.
        </p>
      </publicationStmt>
      <sourceDesc>
        <p>
          Joannes Chrysostomus Scr. Eccl. (c. A.D. 4-5), In sanctum pascha (sermo 6) [Sp.] (2062: 265) "Homélies pascales, vol. 1", Ed. Nautin, P. Paris: Cerf, 1950; Sources chrétiennes  27.
        </p>
      </sourceDesc>
    </fileDesc>
  </teiHeader>
  <text>
    <body>
<div type="Chapter" n="1">
<div type="section" n="1">
<p rend="indent(1)">Ἱεραὶ μὲν ἤδη φωτὸς αὐγάζουσι Χριστοῦ ἀκτῖνες καὶ 
καθαροὶ καθαροῦ πνεύματος ἀνατέλλουσι φωστῆρες, οὐράνιοι 
δὲ δόξης καὶ θεότητος ἀνεῴγασι θησαυροί· νὺξ ἡ πολλὴ 
καὶ ἀμαυρὰ κατεπόθη καὶ τὸ ἀφανὲς σκότος ἐν αὐτῷ ἀνηλώθη 
καὶ ἡ ἀμειδῆ θανάτου συνεσκιάσθη σκιά. Ζωὴ τοῖς ὅλοις 
ἐφηπλώθη καὶ φωτὸς ἀπλήστου τὰ ὅλα γέμει, ἀνατολαὶ ἀνατολῶν
 ἐπέχουσι τὸ πᾶν καὶ ὁ <hi rend="letter-spacing">πρὸ ἑωσφόρου</hi> καὶ φωστήρων, 
ἀθάνατος καὶ πολύς, ἐπανθεῖ μέγας Χριστὸς τοῖς ὅλοις 
ὑπὲρ ἥλιον. </p>
</div>
<div type="section" n="2">
<p><seg type="new-citation"/> Καὶ διὰ τοῦτο μακρὰ καὶ αἰώνιος καὶ 
ἄσβεστος ἡμῖν ἐμπολιτεύεται πᾶσι τοῖς πεπιστευκόσιν αὐτῷ 
λαμπρὰ ἡμέρα, πάσχα τὸ μυστικόν, τυπικῶς μὲν διὰ νόμου 
λειτουργούμενον, ἐνεργῶς δὲ διὰ Χριστοῦ πληρώμενον, <pb/> 
πάσχα τὸ θαυμαστόν, θάμβος θείας ἀρετῆς καὶ δυνάμεως 
ἔργον, ἀληθῶς ἑορτὴ καὶ μνημόσυνον αἰώνιον, ἐκ πάθους 
ἀπάθεια, ἐκ θανάτου ἀθανασία, ἐκ νεκρότητος ζωή, ἐκ 
πληγῆς ἴασις, ἐκ πτώσεως ἀνάστασις, ἐκ καθόδου ἀνάβασις. </p>
</div>
<div type="section" n="3">
<p>Οὕτως Θεὸς ἐργάζεται μεγάλα, οὕτως ἐκ τῶν ἀδυνάτων 
δημιουργεῖ τὰ παράδοξα, ἵνα γνωσθῇ ὅτι μόνῳ ὅσα θέλει 
πάντα ἔξεστιν αὐτῷ. </p>
</div>
</div>
<div type="Chapter" n="2">
<div type="section" n="1">
<p rend="indent(1)">Αἴγυπτος μὲν οὖν τοὺς τύπους προαναγγελλέτω καὶ 
νόμος τὰς εἰκόνας τῆς ἀληθείας προερμηνευέτω, ἄγγελος 
κηρύττων μεγάλην μεγάλου βασιλέως ἐπιδημίαν, ἔνθα ὁ μὲν 
αἰγύπτιος ὄχλος τῶν πρωτοτόκων ἀποθνησκέτω, τὸν δὲ 
Ἰσραὴλ τὸ μυστικὸν αἷμα σωζέτω· πάντα ταῦτα τῶν μελλόντων
 σκιά, ἐν ἡμῖν δὲ τῶν εἰκόνων τὰ μορφώματα καὶ τῶν 
τύπων τὰ πληρώματα καὶ ἀντὶ τῆς σκιᾶς αὐτὴ ἡ ἀκρίβεια 
καὶ βεβαίωσις τῆς ἀληθείας. </p>
</div>
<div type="section" n="2">
<p><seg type="new-citation"/> Διὰ τοῦτο προώδευε 
νόμος ἐν τύπῳ σημαίνων τῆς ἀληθείας τὰ μορφώματα, καὶ 
ὁ μὲν τύπος ἐγένετο, ἡ δὲ ἀλήθεια ηὑρίσκετο· ἀμνὸς ἐξ 
ἀγέλης ἐκεῖ, ἐνταῦθα ἀμνὸς ἐξ οὐρανῶν, αἵματος ἐκεῖ τὸ 
σημεῖον καὶ τὸ ὀλίγον τοῦ παντὸς φυλακτήριον, ἐνταῦθα ὁ 
λόγος &lt;καὶ&gt; ὁ κρατὴρ θείου γέμων αἵματός τε καὶ πνεύματος, <pb/> 
πρόβατον ἐκ ποίμνης ἐκεῖ, ἐνταῦθα αὐτὸς ἀντὶ τοῦ προβάτου 
ὁ ποιμήν. </p>
</div>
</div>
<div type="Chapter" n="3">
<div type="section" n="1">
<p rend="indent(1)">Πῶς οὖν οὐ τὴν καθόλου σωτηρίαν τῶν ὅλων ἐπαγγέλλεται
 τὰ ἔργα, ὧν καὶ μόνοι οἱ τύποι εἰσι σωτήριοι; </p>
</div>
<div type="section" n="2">
<p><seg type="new-citation"/> Ἑορταζέτωσαν
 μὲν οὖν οἱ οὐρανοὶ τῶν οὐρανῶν, ὡς τὸ θεῖον πνεῦμα
 βοᾷ, <hi rend="letter-spacing">δόξαν Θεοῦ διηγούμενοι</hi>, πρῶτοι τὰς πατρῴας 
τοῦ θείου πνεύματος ἀνατολὰς ὑποδεχόμενοι· ἑορταζέτωσαν 
δὲ καὶ οἱ ἄγγελοι καὶ ἀρχάγγελοι τῶν οὐρανῶν, καὶ πᾶς ὁ 
ἐπουράνιος δῆμος καὶ στρατὸς ἑορταζέτω τὸν ἀρχιστράτηγον 
τῆς ἄνω στρατιᾶς βλέπων ἐπὶ κόσμον σωματικῶς ἀφικνούμενον·
 ἑορταζέτωσαν καὶ οἱ τῶν ἀστέρων χοροὶ τὸν <hi rend="letter-spacing">πρὸ 
ἑωσφόρου</hi> ἀνατέλλοντα μηνύοντες, ἑορταζέτω καὶ ἀὴρ 
ἀμετρήτοις βάθεσι καὶ πλάτεσι μετρούμενος, ἑορταζέτω καὶ 
ἁλμυρὸν θαλάσσης ὕδωρ ἱεροῖς ἴχνεσι καὶ βάσεσι τετιμημένον,
 ἑορταζέτω καὶ ἡ γῆ θείῳ λουσαμένη αἵματι, ἑορταζέτω 
καὶ πᾶσα ἀνθρωπίνη ψυχὴ εἰς τὴν καινὴν παλιγγενεσίαν 
δι' ἀναστάσεως ἀναψυχουμένη. </p>
</div>
<div type="section" n="3">
<p><seg type="new-citation"/> Τοῦτο τὸ πάσχα, κοινὴ 
τῶν ὅλων πανήγυρις, πατρικοῦ θελήματος ἐπὶ κόσμον <pb/> 
ἀποστολή, Χριστοῦ περὶ γῆν ἔνθεος ἀνατολή, ἀγγέλων καὶ 
ἀρχαγγέλων ἀΐδιος ἑορτή, τοῦ παντὸς κόσμου ἡ ἀθάνατος 
ζωή, θανάτου θανατηφόρος πληγή, ἀνθρώπων ἡ ἄφθαρτος 
τροφή, καὶ τῶν ὅλων ἡ οὐράνιος ψυχή, οὐρανοῦ καὶ γῆς 
ἱερὰ τελετή, <hi rend="letter-spacing">παλαιὰ καὶ καινὰ</hi> προφητεύουσα μυστήρια, 
ἐν γῇ μὲν ὁρατῶς βλεπόμενα, ἐν οὐρανοῖς δὲ νοούμενα. </p>
</div>
</div>
<div type="Chapter" n="4">
<div type="section" n="1">
<p rend="indent(1)">Διὰ τοῦτο προσκυρούμενοι τοῖς τὰ <hi rend="letter-spacing">καινὰ καὶ παλαιὰ</hi> 
μετὰ γνώσεως ἱερᾶς μεμυημένοις, ὡς μὲν οὖν διὰ βραχέων 
ἐπορίσαμεν εἰπεῖν τοιάδε ἡ τοῦ πάσχα δημοτελὴς ἑορτή· 
ἵνα δὲ καὶ κατὰ μέρος ἑστιαθῶμεν τοῦ λόγου, οὐ τὰ γήϊνα 
ἀλλὰ τὰ ἐπουράνια σιτούμενοι, φάγωμεν καὶ ἡμεῖς τὸ 
λογικὸν πάσχα μετὰ ἐπιθυμίας πνευματικῆς, μεθ' ἧς αὐτὸς 
ὁ Κύριος ἐπεθύμησε φαγεῖν μεθ' ἡμῶν εἰπών· <hi rend="letter-spacing">»Ἐπιθυμίᾳ 
ἐπεθύμησα μεθ' ὑμῶν φαγεῖν τὸ πάσχα»</hi>. </p>
</div>
</div>
<div type="Chapter" n="5">
<div type="section" n="1">
<p rend="indent(1)">Φέρε δή, πρῶτον ἀναλαβόντες διὰ βραχέων εἴπωμεν
 τί νόμος καὶ τί νόμου χρεία, διὰ τί δὲ μετ' Αἴγυπτον <pb/> 
νόμος· δεύτερον τί τὸ πάσχα τὸ ἐξ Αἰγύπτου ὁρμώμενον 
καὶ τίς ὅλη ἡ περὶ τοῦ πάσχα οἰκονομία καὶ τί τὸ πᾶν καὶ 
περὶ τοῦ παντὸς τοῦ πάσχα μυστήριον. </p>
</div>
<div type="section" n="2">
<p><seg type="new-citation"/> Παραθήσομεν 
δὲ πρῶτον αὐτὴν τὴν γραφήν, ἵνα ἐκ παραβολῆς καὶ ἐκ 
παραθέσεως ἕκαστα βλέπωμεν τῶν θεωρημάτων· 
</p><p rend=" indent(1)"><hi rend="small">Εἶπε δὲ Κύριος πρὸς Μωυσῆν καὶ Ἀαρὼν ἐν γῇ Αἰγύπτου λέγων· 
Ὁ μὴν οὗτος ὑμῖν ἀρχὴ μηνῶν, πρῶτός ἐστιν ὑμῖν ἐν τοῖς μησὶ τοῦ 
ἐνιαυτοῦ. Λάλησον πάσῃ συναγωγῇ υἱῶν Ἰσραὴλ λέγων· Τῇ δεκάτῃ 
τοῦ μηνὸς τούτου λαβέτωσαν πρόβατον κατ' οἴκους πατριῶν, πρόβατον 
κατ' οἰκίαν. Ἐὰν δὲ ὀλίγοι ὦσιν ἐν τῇ οἰκίᾳ ὥστε μὴ ἱκανοὺς εἶναι 
εἰς τὸ πρόβατον, προσλήψεται μετ' αὐτῶν τὸν γείτονα τὸν πλησίον 
αὐτοῦ κατὰ ἀριθμὸν ψυχῶν· ἕκαστος τὸ ἀρκοῦν αὐτῷ ἀριθμηθήσεται 
εἰς πρόβατον. Πρόβατον τέλειον ἐνιαύσιον ἔσται ὑμῖν· ἀπὸ τῶν 
ἀρνῶν καὶ ἀπὸ τῶν ἐρίφων λήψεσθε. Καὶ ἔσται ὑμῖν διατετηρημένον 
ἕως τῆς τεσσαρεσκαιδεκάτης τοῦ μηνὸς τούτου, καὶ σφάξουσιν αὐτὸ 
πᾶν τὸ πλῆθος συναγωγῆς υἱῶν Ἰσραὴλ πρὸς ἑσπέραν. Καὶ λήψονται 
ἀπὸ τοῦ αἵματος καὶ θήσουσιν ἐπὶ τῶν δύο σταθμῶν καὶ ἐπὶ τὴν 
φλιὰν καὶ ἐν τοῖς οἴκοις ἐν οἷς ἂν φάγωσιν ἐν αὐτοῖς. Καὶ φάγονται 
τὰ κρέα ἐν αὐτῇ τῇ νυκτὶ ὀπτὰ πυρί, καὶ ἄζυμα ἐπὶ πικρίδων φάγονται. 
Οὐκ ἔδεσθε ἀπ' αὐτῶν ὠμὸν οὐδὲ ἡψημένον ὕδατι, ἀλλ' ὀπτὰ πυρὶ, <pb/> 
κεφαλὴν σὺν τοῖς ποσὶ καὶ τοῖς ἐνδοσθίοις. Οὐ καταλείψεται ἀπ' 
αὐτῶν εἰς τὸ πρωί· καὶ ὀστοῦν οὐ συντρίψετε ἀπ' αὐτοῦ. Τὸ δὲ περιλειπόμενον
 ἕως πρωὶ ἐν πυρὶ κατακαύσετε. Οὕτω δὲ φάγεσθε αὐτό· 
αἱ ὀσφύες ὑμῶν περιεζωσμέναι, καὶ τὰ ὑποδήματα ὑμῶν ἐν τοῖς ποσὶν 
ὑμῶν, καὶ αἱ βακτηρίαι ὑμῶν ἐν ταῖς χερσὶν ὑμῶν· καὶ ἔδεσθε αὐτὸ 
μετὰ σπουδῆς. Πάσχα ἐστὶ Κυρίου. Καὶ διελεύσομαι ἐν γῇ Αἰγύπτου 
ἐν τῇ νυκτὶ ταύτῃ καὶ πατάξω πᾶν πρωτότοκον ἐν γῇ Αἰγύπτου ἐν τῇ 
νυκτὶ ταύτῃ ἀπὸ ἀνθρώπου ἕως κτήνους, καὶ ἐν πᾶσι τοῖς θεοῖς τῶν 
Αἰγυπτίων ποιήσω τὴν ἐκδίκησιν· ἐγὼ Κύριος. Καὶ ἔσται τὸ αἷμα 
ὑμῖν ἐν σημείῳ ἐπὶ τῶν οἰκιῶν ἐν αἷς ἐστε ἐκεῖ· καὶ ὄψομαι τὸ αἷμα 
καὶ σκεπάσω ὑμᾶς, καὶ οὐκ ἔσται ἐν ὑμῖν πληγὴ τοῦ ἐκτρίψαι, ὅταν 
παίω ἐν γῇ Αἰγύπτου. Καὶ ἔσται ἡ ἡμέρα αὕτη ὑμῖν εἰς μνημόσυνον, 
καὶ ἑορτάσατε αὐτὴν ἑορτὴν Κυρίῳ εἰς τὰς γενεὰς ὑμῶν· νόμιμον 
αἰώνιον ἑορτάσατε αὐτήν. Ἑπτὰ ἡμέρας ἄζυμα ἔδεσθε ἐπὶ πικρίδων. 
</hi></p><p rend=" indent(1)"><hi rend="small">Καὶ πάλιν εἶπεν ὁ Κύριος πρὸς Μωϋσῆν καὶ Ἀαρὼν λέγων· 
Οὗτος ὁ νόμος τοῦ πάσχα· πᾶς ἀλλογενὴς οὐκ ἔδεται ἀπ' αὐτοῦ. 
Πάντα οἰκέτην τινὸς καὶ ἀργυρώνητον περιτέμῃς αὐτὸν καὶ τότε 
φάγεται ἀπ' αὐτοῦ. Πάροικος καὶ μισθωτὸς οὐκ ἔδεται ἀπ' αὐτοῦ. 
Ἐν οἰκίᾳ μιᾷ βρωθήσεται· οὐκ ἐξοίσετε ἐκ τῆς οἰκίας ἐκείνης τῶν 
κρεῶν ἔξω. Καὶ ὀστοῦν οὐ συντρίψετε ἀπ' αὐτοῦ. Πᾶσα συναγωγὴ 
Ἰσραὴλ ποιήσει αὐτό. Πᾶς ἀπερίτμητος οὐκ ἔδεται ἀπ' αὐτοῦ. 
Νόμος εἷς ἔσται τῷ ἐγχωρίῳ καὶ τῷ προσελθόντι προσηλύτῳ ἐν ὑμῖν.</hi> <pb/> </p>
</div>
</div>
<div type="Chapter" n="6">
<div type="section" n="1">
<p rend="indent(1)">Ἡ μὲν θεία γραφὴ οὕτως μυστικῶς τὴν ἱερὰν ἑορτὴν 
προεθέσπισεν, ἡμεῖς δὲ ἤδη καθ' ἕκαστον ἀκριβώσομεν τῶν 
ἀνεγνωσμένων, εὐχαῖς ὑμετέραις ἐραυνῶντες τῶν γραφῶν 
τὰ κεκρυμμένα μυστήρια, καὶ τὴν μὲν ἀλήθειαν τῶν γεγραμμένων
 οὐκ ἀναιροῦντες, τὴν δὲ ἀκρίβειαν τῶν μυστηρίων 
διὰ τῶν τύπων θεωροῦντες. </p>
</div>
<div type="section" n="2">
<p><seg type="new-citation"/> Καὶ γὰρ καὶ τὴν σκηνὴν 
τῷ Μωϋσεῖ τὸ θεῖον πνεῦμα ἐντέλλεται ποιῆσαι <hi rend="letter-spacing">»καθ' ὃ 
δείξω σοι, φησί, παράδειγμα»</hi>· οὕτως τυπικῶς ὁρώμενόν
 ἐστι καὶ μυστικῶς τὸ κατὰ τὸ πρωτότυπον καὶ 
πρωτογενὲς παράδειγμα νοούμενον. </p>
</div>
<div type="section" n="3">
<p><seg type="new-citation"/> Λέγωμεν δὴ πρῶτον 
τί οὗτος ὁ μὴν ἡ ἀρχὴ τῶν μηνῶν, διὰ τί δὲ οὗτος ὁ μὴν 
ὁ τοῦ πάσχα ἐστὶ πρῶτος ἐν τοῖς μησὶ τοῦ ἐνιαυτοῦ· 
δεύτερον τί τὸ πρόβατον τῇ δεκάτῃ τοῦ μηνὸς λαμβανόμενον, 
καὶ τὸ πρόβατον τέλειον ἐνιαύσιον, τίς ὁ γείτων καὶ τὶς 
ὁ προσλαμβανόμενος πλησίον, διὰ τί δὲ μέχρι τῆς τεσσαρεσκαιδεκάτης
 συντηρεῖται τὸ πρόβατον, εἶτα πρὸς ἑσπέραν 
θύεται· <hi rend="letter-spacing">»καὶ σφάξουσιν αὐτὸ πᾶν τὸ πλῆθος συναγωγῆς υἱῶν <pb/> 
Ἰσραὴλ πρὸς ἑσπέραν»</hi>· τί τὸ αἷμα τὸ ἐπὶ τοὺς δύο 
σταθμοὺς καὶ ἐπὶ τὴν φλιάν, διὰ τί δὲ ἐν νυκτὶ τὰ κρέα 
ἐσθίουσι, καὶ ταῦτα ὀπτὰ πυρί, οὔτε ὠμὸν οὔτε ἡψημένον 
ἐν ὕδατι· ἢ τί τὸ <hi rend="letter-spacing">»Κεφαλὴν σὺν ποσὶ καὶ τοῖς 
ἐνδοσθιδίοις»</hi>, διὰ τί δὲ <hi rend="letter-spacing">»ὀστοῦν οὐ συντρίψετε»</hi>· 
καὶ τίνα τὰ ἄζυμα μετὰ πικρίδων, διὰ τί δὲ <hi rend="letter-spacing">»μετὰ σπουδῆς
 ἔδεσθε»</hi> τὸ πάσχα· τίνες αἱ ὀσφύες αἱ περιεζωσμέναι 
καὶ τὰ ὑποδήματα ἐν τοῖς ποσὶ καὶ αἱ βακτηρίαι ἐν ταῖς 
χερσί, καὶ τί τὸ <hi rend="letter-spacing">»Πάσχα Κυρίου»</hi> καὶ τὸ <hi rend="letter-spacing">»αἷμα 
σημεῖον ἐπὶ τῶν οἰκιῶν ἐν αἷς ἐστε ἐκεῖ καὶ ὄψομαι 
τὸ αἷμα καὶ σκεπάσω ὑμᾶς καὶ οὐκ ἔσται ἐν ὑμῖν 
πληγὴ τοῦ ἐκτρίψαι, ὅταν παίω ἐν γῇ Αἰγύπτου»</hi>, 
διὰ τί δὲ <hi rend="letter-spacing">»ἑπτὰ ἡμέρας ἄζυμα ἔδεσθε»</hi>· διὰ τί ὁ 
μὲν ἀλλογενὴς οὐ βρώσεται, ὁ δὲ οἰκογενὴς περιτμηθήσεται, 
τί δὲ τὸ <hi rend="letter-spacing">»Ἐν οἰκίᾳ μίᾳ βρωθήσεται, καὶ ἔξω ἐκ τῶν 
κρεῶν οὐκ ἐξοίσετε, καὶ ὀστοῦν οὐ συντρίψετε ἀπ' 
αὐτοῦ. Πᾶς ἀπερίτμητος οὐκ ἔδεται ἀπ' αὐτοῦ. 
Πᾶσα συναγωγὴ ποιήσει αὐτό—τίς ἡ συναγωγή—. 
Νόμος εἷς ἔσται τῷ ἐγχωρίῳ καὶ τῷ προσελθόντι 
προσηλύτῳ· εἷς καὶ ὁ αὐτὸς ἐπ' ἀμφοτέρων νόμος»</hi>. <pb/> </p>
</div>
</div>
<div type="Chapter" n="7">
<div type="section" n="1">
<p rend="indent(1)">Οἱ μὲν οὖν τύποι καὶ τὰ σύμβολα καὶ τὰ μυστήρια, 
ἐν Ἰσραὴλ μὲν ὁρατῶς γινόμενα, ἐν ἡμῖν δὲ πνευματικῶς 
τελεσιουργούμενα. Μικρὰ δὴ περὶ τούτων διαλεχθέντες 
οὕτως ἐπαγάγωμεν τὰ τῆς ἀληθείας μυστήρια· τίς μετὰ 
τὸν νόμον Ἰησοῦ Χριστοῦ ἐπιδημία, διὰ τί δὲ ἦλθε καὶ μετὰ 
σώματος· τί τὸ πάσχα ὃ ἐπεθύμησε φαγεῖν μεθ' ἡμῶν, 
διὰ τί δὲ ὁ λόγῳ νεκροὺς ἀναστήσας οὐχὶ καὶ πάντῃ τῷ 
θανάτῳ ἐπετίμησε ζῶν, διὰ τί δὲ καὶ ὅλως ὑπέμεινε θάνατον 
διὰ ξύλου· τίς ἡ ἄκανθα ἣν ἐστεφανώσατο, ἢ τί τὸ ὄξος ὃ 
ἔπιε καὶ ἡ χολή, καὶ τίς ἡ ἀνοιγομένη πλευρὰ ἐξ ἧς ἔρρευσεν 
αἷμα καὶ ὕδωρ· διὰ τί εὔχεται παρελθεῖν τὸ ποτήριον ὃ 
πάντως ἦλθε πιεῖν· τίνες οἱ λῃσταὶ οἱ συγκρεμάμενοι, καὶ 
τίς ὁ ἐξ ἀμφοτέρων ἐν τῷ παραδείσῳ· διὰ τί τὸ πνεῦμα 
παρακατατίθεται ἐν ταῖς χερσὶ τοῦ πατρός, τὸ δὲ σῶμα 
ἐν τῷ καινῷ μνημείῳ, τί ἦν τὸ ἐσόμενον <hi rend="letter-spacing">»ἐν τῷ παραδείσῳ»</hi>
 καὶ γινόμενον <hi rend="letter-spacing">»σήμερον»</hi>· τίς ἡ τριήμερος 
ἣν ὑπὸ γῆν ἔμεινε, διὰ τί δὲ πρῶται αὐτὸν ὁρῶσιν αἱ γυναῖκες
 καὶ εὐαγγελιζόμενος λέγει· <hi rend="letter-spacing">»Γυναῖκες χαίρετε»</hi>. </p>
</div>
</div>
<div type="Chapter" n="8">
<div type="section" n="1">
<p rend="indent(1)">Ταῦτα ἡμῶν τῆς ἱερᾶς ἑορτῆς τὰ ἐδέσματα, αὕτη ἡ 
τράπεζα ἡ πνευματική, αὕτη ἡ ἀθάνατος τροφὴ καὶ τρυφή· 
ἐπισιτισάμενοι δὲ <hi rend="letter-spacing">τὸν ἄρτον τὸν ἐκ τῶν οὐρανῶν</hi> 
καὶ πίοντες τὸ τῆς εὐφροσύνης ποτήριον, αὐτὸ τὸ ζέον καὶ <pb/> 
ἔμπυρον, αἷμα μὲν δὴ ἄνωθεν θερμῷ τυπωθὲν πνεύματι, 
λόγῳ ἀναλαβόντες &lt;εἴπωμεν&gt; πρῶτον μὲν τίς νόμος καὶ 
τίς νόμου οἰκονομία, οὕτως γὰρ γνωσόμεθα ἐκ παραβολῆς τίς 
λόγος καὶ τίς λόγου ἐλευθερία. </p>
</div>
</div>
<div type="Chapter" n="9">
<div type="section" n="1">
<p rend="indent(1)">Νόμος ὁ διὰ Μωϋσέως ποικίλων καὶ ἀναγκαίων 
δογμάτων ἀθροϊσμός ἐστι, πάντων ἐρανισμὸς κοινωφελὴς 
τῶν ἐν τῷ βίῳ καλῶν, μίμημα μυστικὸν τῆς ἐν οὐρανῷ 
πολιτείας, λύχνοι καὶ λυχνίαι καὶ πῦρ καὶ φῶτα τῆς ἄνω 
λαμπαδουχίας τὰ τιμήματα. </p>
</div>
<div type="section" n="2">
<p><seg type="new-citation"/> Νόμος ὁ διὰ Μωϋσέως 
θεοσεβείας τὸ προτύπωμα, εὐτάκτου πολιτείας τὸ πρόσταγμα, 
τῆς πρώτης ἁμαρτίας τὸ κώλυμα, τῆς μελλούσης ἀληθείας 
τὸ αἴνιγμα. </p>
</div>
<div type="section" n="3">
<p><seg type="new-citation"/> Νόμος ὁ διὰ Μωϋσέως αἰγυπτίας πλάνης 
τὸ κολαστήριον, <hi rend="letter-spacing">δακτύλῳ Θεοῦ</hi> καταγραφόμενον, ἄλλως 
γὰρ ὁ ὑψηλὸς βραχίων ἐτηρεῖτο. </p>
</div>
<div type="section" n="4">
<p><seg type="new-citation"/> Νόμος ὁ διὰ Μωϋσέως 
εὐσεβείας ἀρχηγός, δικαιοσύνης ὁδηγός, τυφλῶν φωτισμός, 
ἀφρόνων ἔλεγχος, νηπίων <hi rend="letter-spacing">παιδαγωγός</hi>, ἀγνωμονούντων 
δεσμός, σκληροτραχήλων χαλινὸς καὶ τῶν ἑτεροζυγούντων 
ἀνάγκης ζυγός. </p>
</div>
<div type="section" n="5">
<p><seg type="new-citation"/> Νόμος ὁ διὰ Μωϋσέως ἄγγελος Χριστοῦ, <pb/> 
πρόδρομος Ἰησοῦ, κῆρυξ καὶ προφήτης μεγάλου βασιλέως, 
σοφὸν παιδευτήριον, ἀναγκαῖον γυμνάσιον, κοσμικὸν διδασκαλίον,
 δόγμα ἐμπρόθεσμον, παρερχόμενον μυστήριον. </p>
</div>
<div type="section" n="6">
<p rend="indent(1)">Νόμος ὁ διὰ Μωϋσέως τῆς μελλούσης χάριτος συμβολικὴ 
καὶ αἰνιγματώδης ἐπιτομή, ταῖς εἰκόσιν ἀπαγγέλλουσα τὴν 
τελειότητα τῆς μελλούσης ἀληθείας, ταῖς θυσίαις τὸ ἱερεῖον, 
τῷ αἵματι τὸ αἷμα, τῷ ἀμνῷ τὸν ἀμνόν, τῇ περιστερᾷ τὴν 
περιστεράν, τοῖς βωμοῖς τὸν ἀρχιερέα, τῷ ναῷ τὸ τῆς 
θεότητος καταγώγιον, τῷ περιβωμίῳ πυρὶ ὅλον ἄνωθεν 
<hi rend="letter-spacing">τοῦ κόσμου τὸ φῶς</hi>. </p>
</div>
</div>
<div type="Chapter" n="10">
<div type="section" n="1">
<p rend="indent(1)">Νόμος μὲν δὴ ὧδε ἡμῖν μυστικῶς προώρισται· 
ἔρχεται δὲ μετὰ Αἴγυπτον ἀναγκαίως νόμος, ὑλομανούσης 
ψυχῆς καὶ αἰγυπτιαζούσης καρδίας ἐκκόπτων τὰ ἀόρατα 
κακὰ μοσχεύματα, τέμνων ἀρότρου δίκην τὰς ἔνδον πυκνὰς
 καὶ δασείας ἀκάνθας τῶν λογισμῶν, ἀροτροτεμὼν καὶ 
αὐλακηδὸν σχίζων τὰ τῆς ψυχῆς βάθη, προοδοποιῶν καὶ 
νεάζων τὴν ψυχὴν εἰς ὑποδοχὴν τοῦ οὐρανίου θείου λόγου 
καὶ σπόρου· διὸ καὶ εἰκότως βοᾷ τὸ θεῖον πνεῦμα· <pb/> 
<hi rend="letter-spacing">»Νεώσατε ἑαυτοῖς νεώματα καὶ μὴ σπείρετε ἐπ' 
ἀκάνθας»</hi>. </p>
</div>
<div type="section" n="2">
<p><seg type="new-citation"/> Διὰ τοῦτο καὶ τὸ πάσχα μυστικῶς πρῶτον 
ἐξ Αἰγύπτου ἄρχεται, τῆς σκοτεινῆς εἰδωλολατρείας ἡ 
πρώτη ἐκκοπὴ καὶ τῆς ἀθέου εἰδωλομανίας ἡ μυστικὴ 
ἀποτομὴ καὶ τῶν τῆς πλάνης πρωτοτόκων σπερμάτων ἡ 
νυκτερινὴ καὶ ἔνδικος πληγή. </p>
</div>
</div>
<div type="Chapter" n="11">
<div type="section" n="1">
<p rend="indent(1)">Ἔπασχε μὲν οὖν καὶ Αἴγυπτος ὁμολογουμένως τὴν 
τῶν πρωτοτόκων πληγὴν καὶ πᾶς ὁ προγενὴς ἀπέθνησκε 
δῆμος, ἵνα ὁ μὲν σκληροτράχηλος Φαραὼ καὶ οὕτω βραδέως 
παιδευθῇ ταῖς πρώταις πληγαῖς μὴ πεπαιδευμένος, ὁ δὲ 
Ἰσραὴλ καὶ ἐν τούτοις παραδόξως σωθῇ, καὶ Θεὸς ἐν πᾶσι 
δοξασθῇ· Αἰγύπτῳ μὲν οὖν τὸ πάθος ἐν πληγῇ, τῷ δὲ 
Ἰσραὴλ τὸ πάσχα ἐν ἑορτῇ, διὸ καὶ ὀνομάζεται ἑορτὴ 
<hi rend="letter-spacing">πάσχα Κυρίου</hi>. </p>
</div>
</div>
<div type="Chapter" n="12">
<div type="section" n="1">
<p rend="indent(1)">Πολλὰ καὶ ἕτερα τῆς μελλούσης Θεοῦ φιλανθρωπίας 
μυστήρια, ἔχει γὰρ ὧδε πᾶς ὁ περὶ τούτων λόγος· Αἴγυπτος 
μὲν ἡ πολλὴ καὶ μέλαινα τῆς σκοτεινῆς καὶ βαθείας πλάνης 
ἐστὶν εἰκών, ἐκεῖθεν γὰρ τὰ πρῶτα τῆς ἀπάτης ῥεύματα, <pb/> 
μόσχοι καὶ ἰχθύες καὶ ὄρνιθες καὶ θηρία καὶ πάντα τὰ 
τοιαῦτα ζῷα θεοποιούμενα καὶ θεολογούμενα· ὅταν δὲ ἡ 
ἐξ οὐρανῶν ἔνδικος ὀργὴ ἀποκαλυφθῇ καὶ ὁ μέγας θυμὸς 
ἐπὶ πᾶσαν τὴν γῆν ἐφαπλωθῇ, τότε πρῶτον ἡ δεισιδαίμων 
καὶ εἰδωλομανὴς πλάνη παταχθήσεται· <hi rend="letter-spacing">»Ἐν γὰρ πᾶσι, 
φησί, θεοῖς τῶν Αἰγυπτίων ποιήσω τὴν ἐκδίκησιν· 
ἐγὼ Κύριος»</hi>. </p>
</div>
</div>
<div type="Chapter" n="13">
<div type="section" n="1">
<p rend="indent(1)">Εἰς δὲ τὰ πρωτότοκα πάντα ἡ πληγή, ἐπειδὴ τὰ 
πρεσβεῖα τῶν χρόνων ἐκδικοῦντες ἑαυτοῖς πρεσβύτερα πάντων
 ἔσχον καὶ τὰ τῆς εἰδωλολατρείας δουλεύματα. </p>
</div>
</div>
<div type="Chapter" n="14">
<div type="section" n="1">
<p rend="indent(1)">Σκοτεινὴ δὲ καὶ κατὰ νύκτα ἡ πληγή, σκοτεινὰ γὰρ 
καὶ σκυθρωπὰ καὶ ἀμειδῆ καὶ ἀφεγγῆ καὶ ἀνήμερα τῶν 
σκοτεινῶν ἔργων καὶ δαιμόνων τὰ δικαιωτήρια· <hi rend="letter-spacing">»Δώσω»</hi> 
γάρ φησι <hi rend="letter-spacing">»τέρατα ἐν τῷ οὐρανῷ καὶ ἐπὶ τῆς γῆς, 
αἷμα πῦρ ἀτμίς· ὁ ἥλιος μεταστραφήσεται εἰς 
σκότος καὶ ἡ σελήνη εἰς αἷμα πρὶν ἐλθεῖν ἡμέραν 
Κυρίου τὴν μεγάλην καὶ ἐπιφανῆ»</hi>, καί· <hi rend="letter-spacing">»Οὐ, 
φησίν, οἱ ἐπιθυμοῦντες τὴν ἡμέραν Κυρίου· ἵνα τί 
ὑμῖν αὕτη ἡ ἡμέρα Κυρίου; Καὶ αὐτή ἐστι σκότος <pb/> 
καὶ οὐ φῶς. Ὃν τρόπον γὰρ ἂν φύγῃ ἀνὴρ ἀπὸ 
προσώπου λέοντος καὶ συναντήσῃ αὐτῷ ἄρκος καὶ 
εἰσέλθῃ εἰς τὴν οἰκίαν καὶ ἀπερείσηται χεῖρας 
αὐτοῦ εἰς τὸν τοῖχον καὶ δάκῃ αὐτὸν ὄφις, καὶ 
οὐχὶ σκότος ἡ ἡμέρα Κυρίου καὶ οὐ φῶς, καὶ σκοτία
 καὶ οὐκ ἔστι φέγγος ἐν αὐτῇ.»</hi> </p>
</div>
</div>
<div type="Chapter" n="15">
<div type="section" n="1">
<p rend="indent(1)">Τὸ δὲ <hi rend="letter-spacing">»αἷμα εἰς σημεῖον»</hi> τῆς τοῦ Χριστοῦ 
σφραγίδος τὸ ἔναιμον μυστήριον· <hi rend="letter-spacing">»σημεῖον»</hi> δὲ, οὔπω 
αὐτὸ τὸ ἀληθές, ἀλλὰ μελλούσης ἀληθείας τὸ σημεῖόν ἐστι 
σημεῖον· ὅσοι γὰρ ἔχουσι τὸ σημεῖον τὸ δι' αἵματος ἐπὶ 
τῶν ψυχῶν ὡς ἐπὶ τῶν οἰκιῶν ἐντετυπωμένον ὁμοῦ καὶ 
κεχρισμένον, τούτους πάντας ἡ ὀλοθρεύουσα πληγὴ παρελεύσεται·
 <hi rend="letter-spacing">»Ἐν αἷς γὰρ οἰκίαις, φησίν, ἐὰν σκέψηται 
τὸ αἷμα, σκεπάσω ὑμᾶς, καὶ οὐκ ἔσται ἐν ὑμῖν 
πληγὴ τοῦ ἐκτρίψαι, ὅταν παίω ἐν γῇ Αἰγύπτῳ»</hi>. </p>
</div>
<div type="section" n="2">
<p>Τὸ μὲν οὖν <hi rend="letter-spacing">»αἷμα ὡς σημεῖον»</hi> φυλακτήριον· τὸ 
δὲ <hi rend="letter-spacing">»ἐν ταῖς οἰκίαις»</hi> ὡς ἐν ταῖς ψυχαῖς, τοῦτο γάρ 
ἐστι θείου πνεύματος τὸ ἐκ πίστεως ἱεροπρεπὲς οἰκητήριον· <pb/> 
τὸ δὲ <hi rend="letter-spacing">»σκεπάσω ὑμᾶς»</hi> τῶν ἐκτάσεων χειρῶν Ἰησοῦ 
αἳ σκεπάζουσι τοὺς πιστεύοντας ἄπληστοι ἐπιβολαί. </p>
</div>
</div>
<div type="Chapter" n="16">
<div type="section" n="1">
<p rend="indent(1)">Τὸ μὲν δὴ κοσμικὸν καὶ καθόλου τοῦ πάσχα τοιόνδε 
ἐστι μυστήριον, ἄκουε δὲ καὶ ὡς δυνατόν ἐστιν ἡμῖν κατὰ 
μέρος θείαν τελετὴν διηγουμένοις· τὸ μὲν γὰρ ἀληθὲς ὅπως 
ἔχει περὶ τούτων, Θεὸς καὶ ὁ τὸ ἱερὸν πάσχα ἐν ἑαυτῷ καὶ 
δι' ἑαυτοῦ κοσμήσας οἶδε λόγος, ἡμῖν δὲ ὡς ἀνθρώποις 
συγγνώμην διδόσθω, ἐάν, ἀγαπητοί, ὄντως παρασφαλλώμεθα.
 </p>
</div>
</div>
<div type="Chapter" n="17">
<div type="section" n="1">
<p rend="indent(1)">Λέγωμεν δὴ ἄνωθεν ἀναλαβόντες πρῶτον μὲν &lt;τί&gt; 
ὅδε ὁ μὴν <hi rend="letter-spacing">ἀρχὴ μηνῶν</hi> καὶ διὰ τί ὁ τοῦ πάσχα μὴν 
<hi rend="letter-spacing">πρῶτός ἐστιν ἐν τοῖς μησὶ τοῦ ἐνιαυτοῦ</hi>. </p>
</div>
<div type="section" n="2">
<p><seg type="new-citation"/> Ὁ μὲν 
οὖν ἐν ἀπορρήτοις λεγόμενος Ἑβραίων λόγος τοῦτόν φησι 
τὸν καιρὸν εἶναι ἐν ᾧ ὁ τῶν ὅλων τεχνίτης καὶ δημιουργὸς 
Θεὸς τότε ἐδημιούργησε τὸ πᾶν, καὶ τοῦτο εἶναι τῆς κτίσεως 
τὸ πρῶτον ἄνθος, τοῦ κόσμου τὸ κάλλος, ὅτε τὸ πανδαίδαλον 
ἄγαλμα κατὰ νοῦν ἑαυτοῦ ὁ δημιουργὸς ἐμμελῶς εἶδε κινούμενον. <pb/>
 Τεκμαίρονται δὲ οὐρανῶν εὐταξίαις καὶ ὡρῶν εὐκρασίαις
 καὶ ἡλίου εὐνομίαις καὶ φωτὸς μὴ μειουμένου ἀνατολαῖς, 
καὶ μὴν καὶ καρπῶν ἐκβολαῖς καὶ φυτῶν ὁρμαῖς καὶ δένδρων 
εὐανθέσιν ἀναδρομαῖς καὶ ποιμνίων ἤδη τικτομένων γοναῖς, 
ὅτε χλοηφορεῖ μὲν ἤδη πᾶσα ἡ γῆ, ἀνθηκομεῖ δὲ καὶ δένδρα 
ἐπίγονα εἰς ἐκβολὴν ὠδίνοντα καρπούς, ὅτε ζεῦγος ἐξ ἀρότρου 
λύσας γεωργὸς ἀνέπαυσεν ἅρμα μυκώμενον καὶ τοὺς θείους 
καρποὺς ἐπὶ τὴν γῆν καταβαλὼν τὰς οὐρανίους ἐκδέχεται 
ἄνωθεν πηγάς, ὅτε λευκὸν ἤδη ποιμὴν ἐκ ποιμνίων ἀμέλγει 
γάλα καὶ μελιττουργοὶ τοὺς γλυκεῖς μηνίους βλάττουσι 
κηρούς, ὅτε ναυτίλος ἤδη χαροποιηθεὶς θαλάσσης καταθρασύνεται
 καὶ φιλοκερδέσι τέχναις γλαυκοῦ κατατολμᾷ κύματος, 
τὴν δὴ τῶν ὅλων εὐνομίαν καὶ τὴν τοῦ παντὸς εὐταξίαν 
καί, ὡς ἂν εἴποι τις, τὴν εὐκληρίαν ταύτην εἶναι τὴν πρώτην 
ἀπαρχήν, &lt;καὶ&gt; τὴν τοῦ ἐνιαυτοῦ ἀρχὴν τὴν γλυκεῖαν τοῦ <pb/> 
ἔαρος ἡδονήν. </p>
</div>
<div type="section" n="3">
<p><seg type="new-citation"/> Ἐγὼ δὲ οὐδὲ τούτοις τοῖς λόγοις ἀπιστῶ, 
νομίζω δέ, ὃ καὶ μᾶλλον πεπίστευκα, διὰ τὴν τοῦ πάσχα 
πνευματικὴν ἑορτὴν ἀρχὴν καὶ κεφαλὴν καὶ πρώτην ἡγεμονίαν 
παντὸς τοῦ χρόνου καὶ αἰῶνος νενομίσθαι τόνδε τὸν μῆνα 
τοῦ πάσχα ἐν ᾧ τὸ μέγα τοῦτο τελεσιουργεῖται καὶ ἱερουργεῖται
 μυστήριον, ἵνα ὡς ὁ Κύριος τῶν πάντων νοητῶν τε 
καὶ ἀοράτων πρωτόγονός ἐστι καὶ πρωτότοκος ἀπ' ἀρχῆς, 
οὕτως καὶ ὅδε ὁ μὴν ὁ τὴν ἱερὰν τετιμημένος τελετὴν πρῶτος 
γεγένηται τοῦ ἐνιαυτοῦ καὶ παντὸς αἰῶνος ἀρχή. </p>
</div>
<div type="section" n="4">
<p><seg type="new-citation"/> Ἐνιαυτὸς
 δὲ οὗτος ὃν ἡ θεία γραφὴ βοᾷ· <hi rend="letter-spacing">»Κηρύξαι ἐνιαυτὸν 
Κυρίου δεκτόν»</hi>. </p>
</div>
</div>
<div type="Chapter" n="18">
<div type="section" n="1">
<p rend="indent(1)"><hi rend="letter-spacing">Πρόβατον</hi> τὸ θῦμα τὸ ἱερόν· <hi rend="letter-spacing">»Αὐτὸς ὡς πρόβατον»</hi>
 γάρ φησιν <hi rend="letter-spacing">»ἐπὶ σφαγὴν ἤχθη καὶ ὡς ἀμνὸς 
ἐναντίον τοῦ κείραντος αὐτὸν ἄφωνος»</hi>, καὶ Ἰωάννης· 
<hi rend="letter-spacing">»Ἰδοὺ ὁ ἀμνὸς τοῦ Θεοῦ ὁ αἴρων τὴν ἁμαρτίαν 
τοῦ κόσμου»</hi>. </p>
</div>
</div>
<div type="Chapter" n="19">
<div type="section" n="1">
<p rend="indent(1)"><hi rend="letter-spacing">Τέλειον</hi> δὲ τὸ πρόβατον καὶ <hi rend="letter-spacing">ἐνιαύσιον· τέλειον</hi> 
μὲν ὡς ἐξ οὐρανῶν, <hi rend="letter-spacing">ἐνιαύσιον</hi> δὲ ὡς ἐν γῇ· ἐνιαυτὸς 
γὰρ χρόνου μέτρον ἐν γῇ, ἑαυτὸν ἐπιλαμβάνων καὶ εἰς <pb/> 
ἑαυτὸν ἀνακυκλούμενος καὶ τῇ εἰς ἑαυτὸν περιόδῳ περιφορᾷ 
τὸν ἀμέτρητον αἰῶνα μιμούμενος. </p>
</div>
</div>
<div type="Chapter" n="20">
<div type="section" n="1">
<p rend="indent(1)">Λαμβάνεται δὲ <hi rend="letter-spacing">τῇ δεκάτῃ τοῦ μηνός</hi>, καὶ πάνυ 
συμβολικώτατα· διάστημα γὰρ εὐαγγελίου νόμος, νόμου δὲ 
τὸ κορυφαιότατον δόγμα ἡ δεκάλογος, μετὰ δὲ τὰς δέκα 
τοῦ νόμου ἐντολὰς τότε τὸ πρόβατον ἔρχεται τὸ μυστικὸν 
τὸ ἐκ τῶν οὐρανῶν. </p>
</div>
</div>
<div type="Chapter" n="21">
<div type="section" n="1">
<p rend="indent(1)"><hi rend="letter-spacing">Τηρεῖται</hi> δὲ τὰς διαμέσους ἡμέρας, αἰνιττόμενον 
τῇ γραφῇ ἐν μέσῳ τοῦ χρόνου μέχρι τοῦ πάθους ἐν τῇ τοῦ 
σώματος ἐπιδημίᾳ τοῦ πάσχα, καὶ τὴν σύλληψιν ἣν ἐν τοῖς 
τοῦ ἀρχιερέως συλληφθεὶς ἐτηρεῖτο. </p>
</div>
</div>
<div type="Chapter" n="22">
<div type="section" n="1">
<p rend="indent(1)">Ὁ δὲ προσλαμβανόμενος εἰς τὸ πρόβατον ὁ <hi rend="letter-spacing">πλησίον</hi> 
εἰμὶ <hi rend="letter-spacing">γείτων</hi> ἐγώ· ὑπὸ σοῦ γάρ, ὦ Ἰσραήλ, τὸ πρόβατον 
οὐκ ἐχωρήθη. </p>
</div>
</div>
<div type="Chapter" n="23">
<div type="section" n="1">
<p rend="indent(1)">Εἶτα δὲ τὸ πρόβατον <hi rend="letter-spacing">πρὸς ἑσπέραν</hi> θύεται· καὶ 
γὰρ ἐπὶ δυσμὰς τοῦ ἡλίου καὶ ὁ ἱερὸς ἀμνὸς τοῦ Θεοῦ 
φονεύεται. </p>
</div>
</div>
<div type="Chapter" n="24">
<div type="section" n="1">
<p rend="indent(1)"><hi rend="letter-spacing">Σφάξουσι</hi> δὲ <hi rend="letter-spacing">αὐτὸ πᾶν τὸ πλῆθος συναγωγῆς 
υἱῶν Ἰσραήλ</hi>· ὁ ἄπιστος γὰρ Ἰσραὴλ ἔνοχος γέγονεν 
ἐκείνου τοῦ τιμίου αἵματος, ὁ μὲν γὰρ πάλαι φονεύων, ὁ δὲ <pb/> 
μέχρι νῦν ἀπιστῶν· διὸ καταμαρτυρεῖται αὐτῶν τὸ θεῖον 
πνεῦμα καὶ βοᾷ λέγον· <hi rend="letter-spacing">»Αἱ χεῖρες ὑμῶν αἵματος 
πλήρεις»</hi>. </p>
</div>
</div>
<div type="Chapter" n="25">
<div type="section" n="1">
<p rend="indent(1)">Τὸ δὲ αἷμα <hi rend="letter-spacing">ἐπὶ τὴν φλιὰν</hi> ὡς ἐπὶ τὴν ἐκκλησίαν, 
καὶ <hi rend="letter-spacing">ἐπὶ τῶν δύο σταθμῶν</hi> ὡς ἐπὶ τῶν δύο λαῶν. </p>
</div>
<div type="section" n="2">
<p>Οὐ γὰρ ἀρνεῖται ὁ σωτὴρ πρὸς σὲ πρῶτον, ὦ Ἰσραήλ, 
ἀπεσταλμένος· <hi rend="letter-spacing">»Οὐ γὰρ ἀπεστάλην, φησί, πρὸς ὑμᾶς, 
ἀλλὰ πρὸς τὰ πρόβατα τὰ ἀπολωλότα οἴκου 
Ἰσραήλ»</hi>· ἐγὼ δὲ ὡς κυνίδιον ἀλλοτρίᾳ τραπέζῃ παρεκαθεζόμην,
 τὸν μὲν ἄρτον μήπω φαγεῖν δυνάμενος, τὰς δὲ 
ψιχίας τὰς ἐκπιπτούσας ἀναλέγων παράσιτος ἀλλοτρίας 
τροφῆς· ἐπειδὴ δὲ οὐκ ἔγνως τὸ μάννα τὸ ἐκ τῶν οὐρανῶν, 
εἰς ἐμὲ ὁ ἄρτος διὰ τῆς πίστεως μετετέθη καὶ ὁ ἀντὶ κυνὸς 
υἱὸς ἤδη γιγνόμενος &lt;**&gt;. </p>
</div>
</div>
<div type="Chapter" n="26">
<div type="section" n="1">
<p rend="indent(1)"><hi rend="letter-spacing">Ἐν νυκτὶ</hi> δὲ τὰ κρέα ἐσθίεται· ἔδυ γὰρ τὸ τοῦ 
κόσμου φῶς ἐπὶ τῷ μεγάλῳ σώματι τοῦ Χριστοῦ· 
<hi rend="letter-spacing">»Λάβετε, φάγετε, τοῦτο μού ἐστι τὸ σῶμα»</hi>. </p>
</div>
</div>
<div type="Chapter" n="27">
<div type="section" n="1">
<p rend="indent(1)">Τὰ δὲ κρέα <hi rend="letter-spacing">ὀπτὰ πυρί</hi>· ἔμπυρον γὰρ λογικὸν 
σῶμα τοῦ Χριστοῦ· <hi rend="letter-spacing">»Πῦρ ἦλθον βαλεῖν εἰς τὴν γῆν, 
καὶ τί ἤθελον, εἰ ἤδη ἀνήφθη;»</hi>. <pb/> </p>
</div>
</div>
<div type="Chapter" n="28">
<div type="section" n="1">
<p rend="indent(1)"><hi rend="letter-spacing">Οὐκ ὠμὸν</hi> τὸ κρέας, ἵνα εὐκατέργαστος ᾖ ὁ λόγος 
καὶ εὐπρόσφορος καὶ εὐπαράδεκτος· <hi rend="letter-spacing">οὐδὲ ἐν ὕδατι 
ἡψημένον</hi>, ἵνα μὴ ὑγρὸς ᾖ μηδὲ ὑδατώδης ὁ λόγος μηδὲ 
ἐκλελυμένος. </p>
</div>
</div>
<div type="Chapter" n="29">
<div type="section" n="1">
<p rend="indent(1)"><hi rend="letter-spacing">Κεφαλὴν σὺν τοῖς ποσὶ καὶ τοῖς ἐντοσθίοις</hi>, 
&lt;**&gt; ὡς ἀόρατος βουλή, πόδες ὡς ἄνθρωπος. </p>
</div>
<div type="section" n="2">
<p><seg type="new-citation"/> <hi rend="letter-spacing">Κεφαλὴ 
σὺν τοῖς ποσὶ καὶ τοῖς ἐντοσθίοις</hi>, ἀρχὴ καὶ μεσότης 
καὶ τέλος, πάντα συνέχων καὶ συσφίγγων καὶ συγκολλῶν 
ἐν ἑαυτῷ ἀλύτοις δεσμοῖς, γενόμενος ἀληθῶς <hi rend="letter-spacing">»μεσίτης 
Θεοῦ καὶ ἀνθρώπων»</hi>. </p>
</div>
<div type="section" n="3">
<p><seg type="new-citation"/> <hi rend="letter-spacing">Κεφαλὴ σὺν τοῖς ποσὶ 
καὶ τοῖς ἐντοσθίοις</hi>, Θεὸς, λόγος καὶ ἄνθρωπος ἐν γῇ. </p>
</div>
<div type="section" n="4">
<p><hi rend="letter-spacing">Κεφαλὴ σὺν τοῖς ποσὶ καὶ τοῖς ἐντοσθίοις</hi>, ὕψει 
καὶ βάθει καὶ πλάτει &lt;**&gt; καὶ γῆς καταρριζώματα. </p>
</div>
<div type="section" n="5">
<p><hi rend="letter-spacing">Κεφαλὴ σὺν τοῖς ποσὶ καὶ τοῖς ἐντοσθίοις</hi>, 
νόμος καὶ λόγος καὶ ἀποστολοί, νόμος ὡς ἀρχὴ καὶ λόγος 
ὡς βουλὴ καὶ ἀποστολοὶ ὡς πόδες· <hi rend="letter-spacing">»Ὡς ὡραῖοι οἱ 
πόδες τῶν εὐαγγελιζομένων τὰ ἀγαθά»</hi>. <pb/> </p>
</div>
</div>
<div type="Chapter" n="30">
<div type="section" n="1">
<p rend="indent(1)"><hi rend="letter-spacing">Ὀστέον δὲ οὐ συντρίψετε ἀπ' αὐτοῦ</hi>, ἵνα 
γνωστὴ ᾖ ἡ ἀνάστασις ἡ μετὰ σώματος· <hi rend="letter-spacing">»Βάλε»</hi> γάρ 
φησι <hi rend="letter-spacing">»τοὺς δακτύλους σου εἰς τοὺς τῶν ἥλων τύπους, 
ἵνα γνῷς ὅτι πνεῦμα σάρκα καὶ ὀστέα οὐκ ἔχει»</hi>. </p>
</div>
</div>
<div type="Chapter" n="31">
<div type="section" n="1">
<p rend="indent(1)"><hi rend="letter-spacing">Ἄζυμα μετὰ πικρίδων ἔδεσθε</hi>· πικρὰ γάρ σοι 
ἢ πικρῶν ἔργων τὰ μυστήρια· <hi rend="letter-spacing">»Ἡ γῆ ὑμῶν ἔρημος, 
αἱ πόλεις ὑμῶν πυρίκαυστοι, τὴν χώραν ὑμῶν 
ἀλλότριοι ἐνώπιον ὑμῶν κατεσθίουσι, καὶ ἠρήμωται
 κατεστραμμένη ὑπὸ λαῶν ἀλλοτρίων»</hi>. </p>
</div>
</div>
<div type="Chapter" n="32">
<div type="section" n="1">
<p rend="indent(1)"><hi rend="letter-spacing">Ἔδεσθε μετὰ σπουδῆς</hi> τὸ πάσχα· ἐγρηγορέναι 
γὰρ καὶ ἐπινενηφέναι δεῖ ἅπαντα τὸν μέλλοντα προσιέναι τῷ 
μεγάλῳ σώματι. </p>
</div>
</div>
<div type="Chapter" n="33">
<div type="section" n="1">
<p rend="indent(1)"><hi rend="letter-spacing">Αἱ ὀσφύες ὑμῶν περιεζωσμέναι</hi>· παυσάσθωσαν
 αἱ διὰ γενέσεως πηγαὶ λελυμέναι, &lt;αἱ&gt; σαρκῶν περιπλοκαὶ
 καὶ αἱ ῥυπαρώδεις ἡδοναί. </p>
</div>
</div>
<div type="Chapter" n="34">
<div type="section" n="1">
<p rend="indent(1)"><hi rend="letter-spacing">Τὰ ὑποδήματα ὑμῶν ἐν τοῖς ποσίν</hi>· ὀρθοτομοῦσαι
 βάσεις, στηρίγματα ἀχώλευτα· ἀληθείας γὰρ 
ῥιζώματα. </p>
</div>
<div type="section" n="2">
<p><seg type="new-citation"/> <hi rend="letter-spacing">Τὰ ὑποδήματα ὑμῶν ἐν τοῖς ποσὶν 
ὑμῶν</hi>, ἃ Μωϋσῆς μὲν ὑπελύσατο, Ἰησοῦς δὲ ὑπεδήσατο· 
<hi rend="letter-spacing">»Λῦσαι»</hi> γάρ φησι <hi rend="letter-spacing">»τὸ ὑπόδημα τῶν ποδῶν σου»</hi>, <pb/> 
ἵνα τὸ παρερχόμενον τοῦ νόμου δηλωθῇ, <hi rend="letter-spacing">»Οὗ οὐκ εἰμὶ 
ἱκανὸς τὸν ἱμάντα τῶν ὑποδημάτων αὐτοῦ λῦσαι»</hi>, 
ἵνα τὸ πάντοθεν περιεσφιγμένον τοῦ λόγου μηνυθῇ. </p>
</div>
</div>
<div type="Chapter" n="35">
<div type="section" n="1">
<p rend="indent(1)"><hi rend="letter-spacing">Αἱ βακτηρίαι ὑμῶν ἐν ταῖς χερσὶν ὑμῶν</hi>, 
τῆς θείας δυνάμεως τὰ σημεῖα, τῆς λογικῆς ἰσχύος τὰ 
ἐρείσματα, ῥάβδος ἡ διὰ Μωϋσέως, ῥάβδος ἡ διὰ Ἀαρών, 
ῥάβδος ἡ καρυΐνη, ῥάβδος ἡ τεμοῦσα βάθη θαλάσσης, 
&lt;ῥάβδος&gt; ἡ γλυκάνασα πικρίαν πηγῶν, ῥάβδος ἐφ' ἣν 
τὰ ἑπτὰ πνεύματα τὰ ἅγια ἀνεπαύσατο τοῦ Θεοῦ· 
<hi rend="letter-spacing">»Πνεῦμα σοφίας καὶ συνέσεως, πνεῦμα βουλῆς καὶ 
ἰσχύος, &lt;πνεῦμα γνώσεως καὶ εὐσεβείας&gt;, πνεῦμα 
φόβου Θεοῦ ἐμπλήσει αὐτόν»</hi>. </p>
</div>
</div>
<div type="Chapter" n="36">
<div type="section" n="1">
<p rend="indent(1)">Τὸ δὲ πάσχα <hi rend="letter-spacing">πάσχα Κυρίου</hi>· τί τούτου σαφέστερον
 ἐξεβόησε τὸ πνεῦμα, ὅτι πάσχα οὐ τύπος, οὐχ ἱστορία, 
οὐ σκιά, ἀλλὰ πάσχα ἀληθῶς Κυρίου; </p>
</div>
</div>
<div type="Chapter" n="37">
<div type="section" n="1">
<p rend="indent(1)"><hi rend="letter-spacing">Τὸ δὲ αἷμα εἰς σημεῖον</hi>, σημεῖον δὲ τῆς μελλούσης
 ἀληθείας, τοῦ ἀληθινοῦ πνεύματος τὸ πρωτοτύπωμα, 
τὸ μίμημα τοῦ μεγάλου χρίσματος. </p>
</div>
</div>
<div type="Chapter" n="38">
<div type="section" n="1">
<p rend="indent(1)"><hi rend="letter-spacing">Καὶ ὄψομαι τὸ αἷμα καὶ σκεπάσω ὑμᾶς</hi>· ἐσκέπασας
 ἀληθῶς, Ἰησοῦ, ἀπὸ τῆς πολλῆς ἀπωλείας, καὶ χεῖρας <pb/> 
ἐξέτεινας πατρικάς, ἐκάλυψας ἡμᾶς ἐντὸς τῶν πτερύγων σου 
τῶν πατρικῶν, αἷμα θεῖον ἐπὶ γῆς πηγάσας ταῖς ἐναίμοις 
σου καὶ φιλανθρώποις σου σπουδαῖς, καὶ τὰς τῆς ὀργῆς 
παρήγαγες ἀφ' ἡμῶν ἀπειλάς, καὶ τὰς πρώτας ἡμῖν ἄνωθεν 
ἀνταπέδωκας διαλλαγάς. </p>
</div>
</div>
<div type="Chapter" n="39">
<div type="section" n="1">
<p rend="indent(1)">Ἐκεῖνοι μὲν οὖν <hi rend="letter-spacing">ἄζυμα</hi> ἐσθιέτωσαν <hi rend="letter-spacing">ἑπτὰ ἡμέρας</hi>, 
τὴν ἑβδοματικὴν ἐπὶ τοῦ κόσμου μελετῶντες περίοδον καὶ 
τὴν [<hi rend="small">ἐπίγειον</hi>] ἐπὶ γῆς ἔννομον ἐσθίοντες τροφήν· <hi rend="letter-spacing">»ἡμῶν 
δὲ τὸ πάσχα τέθυται Χριστὸς»</hi> καὶ τὸ νέον φύραμα 
τῆς ἱερᾶς αὐτοῦ συγκράσεως ἀπειλήφαμεν ὅλοι δυνάμει 
κρείττονι ἀναζυμωθέντες καὶ ἀναφυραθέντες αὐτοῦ τῷ 
πνεύματι. Ἐγὼ μὲν γὰρ αὐτὴν τὴν βασιλείαν τῶν οὐρανῶν 
&lt;**&gt; τῇ κεκραμμένῃ ζύμῃ ἀναζυμώσας ἀναλόγως τρία 
μέτρα τῆς σεμιδάλεως. </p>
</div>
</div>
<div type="Chapter" n="40">
<div type="section" n="1">
<p rend="indent(1)">Διὰ τοῦτο ἀπὸ τούτου τοῦ πάσχα ὁ μὲν <hi rend="letter-spacing">ἀλλογενὴς</hi> 
οὐ βρώσεται, οὐ γὰρ βάλλω <hi rend="letter-spacing">τοὺς μαργαρίτας τοῖς 
χοίροις</hi>, οὐ δίδωμι <hi rend="letter-spacing">τὸ ἅγιον τοῖς κυσίν</hi>, ὁ δὲ πάλαι 
δουλεύων ἐν ἁμαρτίαις τὴν καρδίαν περιτμηθήσεται, καὶ τῆς 
πικρᾶς δουλείας ἀπαλλαγεὶς οὕτω μετ' εὐγενείας τῷ μυστηρίῳ 
προσελεύσεται καὶ τότε μετ' ἐλευθερίας τὸ πάσχα βρώσεται 
ἐλευθερίως· <hi rend="letter-spacing">»Χριστὸς γὰρ ἡμᾶς ἐξηγόρασεν ἐκ τῆς»</hi> <pb/> 
δουλείας καὶ <hi rend="letter-spacing">»κατάρας, κατάρα γενόμενος ὑπὲρ 
ἡμῶν»</hi>. </p>
</div>
</div>
<div type="Chapter" n="41">
<div type="section" n="1">
<p rend="indent(1)"><hi rend="letter-spacing">Ἐν οἰκίᾳ μιᾷ βρωθήσεται καὶ ἔξω τῶν κρεῶν 
οὐκ ἐξοίσετε</hi>, μία γάρ ἐστιν ἡ συναγωγὴ καὶ μία ἐστὶν 
ἡ οἰκία, τοῦτ' ἔστιν ἡ μία ἐκκλησία, ἐν ᾗ τὸ ἱερὸν σῶμα τοῦ 
Χριστοῦ ἐσθίεται, καὶ διὰ τοῦτο ἔξω τῆς μιᾶς οἰκίας— 
ἐκκλησίας—τὰ κρέα οὐκ ἐκβληθήσεται, ὁ δὲ ἀλλαχοῦ 
ἐσθίων ὡς ἀσεβὴς καὶ κλέπτης κολασθήσεται. </p>
</div>
</div>
<div type="Chapter" n="42">
<div type="section" n="1">
<p rend="indent(1)"><hi rend="letter-spacing">Νόμος εἷς ἔσται</hi> τῷ ἐλευθέρῳ καὶ <hi rend="letter-spacing">προσηλύτῳ</hi>· 
ὅπου Χριστός, ἐλευθερία, πάντων ἰσηγορία, ἰσονομία, 
ἰσοτιμία· <hi rend="letter-spacing">τιμίῳ</hi> πάντες ἠγοράσθησαν <hi rend="letter-spacing">αἵματι</hi>. Διὰ τοῦτο 
<hi rend="letter-spacing">»οὐκέτι εἶ δοῦλος»</hi>, οὐκέτι Ἰουδαῖος, ἀλλ' ἐλεύθερος· 
πάντες γὰρ ἐν Χριστῷ γεγόναμεν ἐλεύθεροι. </p>
</div>
</div>
<div type="Chapter" n="43">
<div type="section" n="1">
<p rend="indent(1)">Ἄκουε μὲν γὰρ δή, ἄκουε μετὰ τοὺς τύπους καὶ τὴν 
νομικὴν οἰκονομίαν τίς καὶ πόση ἡ μετὰ &lt;τὸν νόμον&gt; 
Χριστοῦ ἐπιδημία ἐπὶ γῆς. <pb/> </p>
</div>
</div>
<div type="Chapter" n="44">
<div type="section" n="1">
<p rend="indent(1)">Τίς ἡ Χριστοῦ ἐπιδημία; Δουλείας ἀποφυγή, παλαιᾶς 
ἀνάγκης ἀπαλλαγή, ἐλευθερίας ἀρχή, υἱοθεσίας τιμή, 
ἀφέσεως ἁμαρτημάτων πηγή, ἀθάνατος ἀληθῶς ἐν πᾶσι ζωή. </p>
</div>
</div>
<div type="Chapter" n="45">
<div type="section" n="1">
<p rend="indent(1)">Ὁρῶν ἡμᾶς ἄνωθεν ὑπὸ τοῦ θανάτου τυραννουμένους 
καὶ δεσμοῖς φθορᾶς λυομένους ὁμοῦ καὶ δεσμουμένους, 
ῥέοντας εἰς τὴν ἀναγκαίαν καὶ ἀνυπόστροφον ὁδόν, ἐλθὼν 
καὶ λαβὼν &lt;**&gt; τοῦ πρώτου πλάσματος ἐν βουλαῖς πατρικαῖς,
 οὐκ ἀγγέλοις, οὐκ ἀρχαγγέλοις τὴν ὑπὲρ ἡμῶν λειτουργίαν
 ἐνεχείρισεν, ἀλλ' αὐτὸς ὁ λόγος ὅλον τὸν ἀγῶνα 
τὸν ὑπὲρ ἡμῶν ἀνεδέξατο πειθόμενος ταῖς πατρῴαις ἐντολαῖς. </p>
</div>
<div type="section" n="2">
<p>Ἀπροσίτου δὲ ὄντος τοῖς ὅλοις ἀκράτου θείου πνεύματος, 
ἵνα μὴ πάντα συμπαθῇ ταῖς ἀμιγέσι τοῦ πνεύματος ἐμβολαῖς, 
αὐτὸς ἑκῶν ἑαυτὸν συστείλας ἐν ἑαυτῷ καὶ τὸ μέγεθος πᾶν 
τῆς θεότητος εἰς ἑαυτὸν συναθροΐσας καὶ συναγαγών, 
τοσοῦτος ἦλθεν ὅσος ἠθέλησεν, οὐ μειούμενος ἐν ἑαυτῷ οὐδὲ 
ἐλαττούμενος οὐδὲ τῇ δόξῃ δαπανούμενος· δυνάμεως δὲ 
πατρῴας ὑπερβολῇ ὃ μὲν εἶχεν οὐκ ἀπώλεσεν, ὃ δὲ οὐκ εἶχε 
προσλαμβάνων, τοσοῦτος ἦλθεν ὅσος ἤμελλε χωρεῖσθαι. </p>
</div>
<div type="section" n="3">
<p>Ἐπεὶ δὲ ἔδει τι καὶ δοχεῖον γενέσθαι τοῦ θείου πνεύματος,
 ἵνα οἱ πρῶτοι τῆς ἀνθρωπίνης φύσεώς τε καὶ οὐσίας 
μετάσχωσι &lt;**&gt; διυλίσας καὶ συναριθμήσας, τὸ μὲν ὅσον <pb/> 
περισσὸν ἦν καὶ θολερὸν ἀποβράσας καὶ ἀποχωρίσας, τὸ 
δὲ ὅσον καθαρὸν καὶ διαυγὲς καὶ εἰλικρενὲς περιλάμψας καὶ 
περιαστράψας καὶ περιαυγάσας καὶ πυρώσας καὶ παστώσας 
καὶ παρθενώσας καί, ὡς εἰπεῖν, ἐξαγγελλώσας, εἰς τὴν ἀνθρωπίνην
 εἰκόνα σωματικῶς ἐμορφοῦτο, πνευματικὴν μὲν ἔχων 
τὴν ἀνατολήν, σωματικὴν δὲ προσλαμβάνων τὴν μόρφωσιν. </p>
</div>
<div type="section" n="4">
<p>Διὸ καὶ μυστικώτατα αὐτὸν ἡ γραφὴ ἐπεσημήνατο· 
<hi rend="letter-spacing">»Ἰδοὺ»</hi> γάρ φησιν <hi rend="letter-spacing">»ἀνήρ, ἀνατολὴ ὄνομα αὐτῷ»</hi>, 
ἀνατολὴ μὲν ὡς ἐν πνεύματι, ἀνὴρ δὲ ὡς ἐν σώματι· 
<hi rend="letter-spacing">»Πνεῦμα γὰρ Κυρίου ἐπελεύσεται ἐπὶ σὲ καὶ 
δύναμις ὑψίστου ἐπισκιάσει σοι· διὸ καὶ τὸ γεννώμενον
 ἅγιον κληθήσεται υἱὸς ὑψίστου»</hi>· παραδόξου
 δὲ καὶ θείας οὔσης τῆς γενέσεως, εἰκότως καὶ τὸ 
πνεῦμα τεθαύμακε λέγον· <hi rend="letter-spacing">»Τὴν γενεὰν αὐτοῦ τίς 
διηγήσεται;»</hi> </p>
</div>
</div>
<div type="Chapter" n="46">
<div type="section" n="1">
<p rend="indent(1)">Τεσσάρων δὲ ὄντων τῶν τῆς θεότητος ἡγεμονικῶν 
ὀνομάτων, δι' ὧν μάλιστα τὸ θεῖον πνεῦμα πιστεύεται, 
κυριότητος καὶ θεότητος, υἱότητος καὶ βασιλείας αἰωνίου, 
ὅρα μὴ μόνον ταύτας τὰς ἀρετὰς καὶ δόξας λαβεῖν ἐτιμήθη. 
Καὶ πρῶτόν γε ὅρα αὐτοῦ τὸν Κύριον. <hi rend="letter-spacing">»Εἶπεν ὁ Κύριος 
τῷ Κυρίῳ μου· κάθου ἐκ δεξιῶν μου»</hi>. Ὁρᾷς αὐτοῦ 
τὰ παρὰ τοῦ Κυρίου τὸν Κύριον, ὅρα καὶ τὸν υἱὸν αὐτοῦ· 
<hi rend="letter-spacing">»Αὐτός με ἐπικαλέσεται πατέρα κᾀγὼ θήσομαι <pb/> 
αὐτὸν πρωτότοκον»</hi>, καί· <hi rend="letter-spacing">»Υἱός μου εἶ σύ, ἐγὼ 
σήμερον γεγέννηκά σε· αἴτησαι παρ' ἐμοῦ καὶ 
δώσω σοι ἔθνη τὴν κληρονομίαν σου»</hi>. Ὁρᾷς αὐτοῦ 
τὸν υἱὸν καὶ πρωτότοκον καὶ μονογενῆ, ὅρα καὶ τὸν Θεόν· 
<hi rend="letter-spacing">»Ἄνδρες ὑψηλοὶ ἐπὶ σὲ διαβήσονται καὶ ἐν σοὶ 
προσεύξονται καὶ ἐν σοὶ προσκυνήσουσι καὶ ἀκολουθήσουσιν
 ἐν χειροπέδαις δεδεμένοι, σὺ γὰρ εἶ 
ὁ Θεός, ὅτι ἐν σοὶ ὁ Θεός ἐστιν»</hi>. Εἶδες αὐτοῦ τὸν 
θεόν, ἴδε αὐτοῦ καὶ τὸν βασιλέα αἰώνιον· <hi rend="letter-spacing">»Ὁ θρόνος 
σου, ὁ Θεός, εἰς τὸν αἰῶνα τοῦ αἰῶνος· ῥάβδος 
εὐθύτητος ἡ ῥάβδος τῆς βασιλείας σου· ἠγάπησας 
δικαιοσύνην καὶ ἐμίσησας ἀνομίαν. Διὰ τοῦτο 
ἔχρισέ σε ὁ Θεὸς ὁ Θεός σου ἔλαιον ἀγαλλιάσεως 
παρὰ τοὺς μετόχους σου»</hi>. Ἑώρακας αὐτοῦ τὸν βασιλέα,
 ὅρα μετὰ τοῦ βασιλέως καὶ τὸν τῶν δυνάμεων Κύριον· 
<hi rend="letter-spacing">»Ἄρατε πύλας οἱ ἄρχοντες ὑμῶν καὶ ἐπάρθητε 
πύλαι αἰώνιοι, καὶ εἰσελεύσεται ὁ βασιλεὺς τῆς 
δόξης. Τίς ἐστιν οὗτος ὁ βασιλεὺς τῆς δόξης; 
Κύριος τῶν δυνάμεων αὐτός ἐστιν ὁ βασιλεὺς τῆς 
δόξης»</hi>. Ὁρᾷς αὐτοῦ μετὰ τοῦ βασιλέως καὶ τὸν τῶν 
δυνάμεων Κύριον, ἴδε ἐκ περιόντων αὐτοῦ καὶ τὸν ἀρχιερέα 
αἰώνιον· <hi rend="letter-spacing">»Ὤμοσε Κύριος καὶ οὐ μεταμεληθήσεται· 
σὺ ἱερεὺς εἰς τὸν αἰῶνα»</hi>. </p>
</div>
<div type="section" n="2">
<p><seg type="new-citation"/> Εἰ δὲ καὶ Κύριος καὶ <pb/> 
Θεὸς καὶ υἱὸς καὶ βασιλεὺς καὶ Κύριος τῶν δυνάμεων καὶ 
ἀρχιερεὺς αἰώνιος, ὅτε θέλει <hi rend="letter-spacing">»καὶ ἄνθρωπός ἐστι καὶ 
τίς γνώσεται αὐτόν;»</hi> Τὸ δὲ <hi rend="letter-spacing">»καὶ ἄνθρωπος»</hi> 
δηλόνοτι καὶ προϋπαρχόντως ὅτι καὶ Θεός. Καὶ ἵνα μὴ 
κατὰ τὰς τῶν ἀνθρώπων δόξας αὐτόματον καὶ χωρὶς γενέσεως 
φάσμα ἢ πνεῦμα τῇ γῇ ἐπιδεδημηκέναι δόξῃ, ἄκουε αὐτοῦ 
καὶ τὸ παιδίον γενόμενον· <hi rend="letter-spacing">»Ἀκούσατε δὴ οἶκος 
Δαυίδ· μὴ μικρὸν ὑμῖν ἀγῶνα παρέχειν ἀνθρώποις, 
καὶ πῶς Κυρίῳ παρέχετε ἀγῶνα; Δίδωσι Κύριος 
αὐτὸς ὑμῖν σημεῖον· ἰδοὺ ἡ παρθένος ἐν γαστρὶ 
λήψεται καὶ τέξεται υἱὸν καὶ καλέσουσι τὸ ὄνομα 
αὐτοῦ Ἐμμανουήλ»</hi>, καί· <hi rend="letter-spacing">»Ἤθελον εἰ ἐγενήθησαν 
πυρίκαυστοι· διότι παιδίον ἐγεννήθη ἡμῖν, οὗ ἡ 
ἀρχὴ ἐπὶ τοῦ ὤμου αὐτοῦ, καὶ καλεῖται τὸ ὄνομα 
αὐτοῦ μεγάλης βουλῆς ἄγγελος, θαυμαστὸς σύμβουλος,
 Θεὸς ἐξουσιαστής, ἄρχων εἰρήνης, πατὴρ 
τοῦ μέλλοντος αἰῶνος»</hi>. </p>
</div>
</div>
<div type="Chapter" n="47">
<div type="section" n="1">
<p rend="indent(1)">Θεὸς μὲν δὴ καὶ ἄνθρωπος οὗτος ὁ μέγας Ἰησοῦς 
ἐπεδήμησεν ἡμῖν, ἀπιστείτω μηδείς, καὶ πνεῦμα ἡγεμονικὸν 
ἐχωρήθη ὑπὸ ἀνθρώπου σώματος. </p>
</div>
<div type="section" n="2">
<p><seg type="new-citation"/> Καὶ γὰρ τὴν πρώτην 
τοῦ πατρὸς πνοὴν τὴν μυστικὴν ἐχώρησεν Ἀδὰμ ἔτι γῆ <pb/> 
καὶ πηλὸς ὤν, οὐ γὰρ βλάπτεται τὸ θεῖον πνεῦμα τῷ σώματι 
βουλῇ Θεοῦ συνῆφθαι· εἰ δὲ ὁ πρῶτος χοῦς τὸ ἱερὸν ἐχώρει 
πνεῦμα, ἐψυχώμενον σῶμα τὴν ἀθάνατον Χριστοῦ ἐχώρησε 
ζωήν. </p>
</div>
<div type="section" n="3">
<p><seg type="new-citation"/> Εἰ μὲν οὖν πνεῦμα μόνον ἐπεδήμησε τῇ ἁμαρτίᾳ 
καὶ τῷ θανάτῳ δεδουλώμενον, περισσὴ ἂν ἦν οὕτως ἡ μεγάλη 
τοῦ σώματος ἐπιδημία, μήτε τῆς ἁμαρτίας μήτε τοῦ θανάτου 
νενικημένου· ἔδει δὲ καὶ τὴν ἁμαρτίαν ἀναιρεθῆναι καὶ τὸ 
σῶμα ἐλευθερωθῆναι. </p>
</div>
<div type="section" n="4">
<p><seg type="new-citation"/> Καὶ διὰ τοῦτο <hi rend="letter-spacing">»αὐτὸς ἁμαρτίαν
 οὐκ ἐποίησεν οὐδὲ δόλος εὑρέθη ἐν τῷ στόματι
 αὐτοῦ»</hi>. </p>
</div>
</div>
<div type="Chapter" n="48">
<div type="section" n="1">
<p rend="indent(1)">Αὐτὸς οὖν τὸ πρῶτον ἐκεῖνο τὸ πτωχὸν καὶ νεκρὸν 
ἐνεδύσατο σῶμα, διὸ καὶ βοᾷ περὶ αὐτοῦ τὸ πνεῦμα· 
<hi rend="letter-spacing">»Οὐκ ἔστιν εἶδος αὐτοῦ οὐδὲ δόξα, καὶ εἴδομεν 
αὐτὸν καὶ οὐκ εἶχεν εἶδος οὐδὲ κάλλος, ἀλλὰ τὸ 
εἶδος αὐτοῦ ἄτιμον ἐκλεῖπον παρὰ τοὺς υἱοὺς τῶν 
ἀνθρώπων», «ἐν γὰρ ὁμοιώματι τῆς σαρκὸς ἁμαρτίας
 χωρὶς ἁμαρτίας κατέκρινε τὴν ἁμαρτίαν»</hi>, 
δείξας ὅτι <hi rend="letter-spacing">»οὐ χρείαν ἔχουσιν οἱ ὑγιαίνοντες ἰατροῦ 
ἀλλ' οἱ κακῶς ἔχοντες»</hi>. Ἐθεράπευσεν οὖν καὶ πάντα 
ἡμῶν τὰ σώματα τῶν ἀρρωστημάτων, καὶ τὰ κατὰ μέρος 
τῶν νοσημάτων ἐξουσίᾳ δυνάμεως ἰάσατο, ἵνα πληρωθῇ· 
<hi rend="letter-spacing">»Ἐγὼ Κύριος ὁ Θεός· ἐκάλεσά σε ἐν δικαιοσύνῃ, 
κρατήσω τῆς χειρὸς τῆς δεξιᾶς σου, καὶ ἐνισχύσω <pb/> 
σε· ἔδωκά σε εἰς διαθήκην γένους μου εἰς φῶς 
ἐθνῶν ἀνοῖξαι ὀφθαλμοὺς τυφλῶν, ἐξαγαγεῖν ἐκ 
δεσμῶν πεπεδημένους καὶ ἐξ οἴκου φυλακῆς καθημένους
 ἐν σκότει· ἐγὼ Κύριος ὁ Θεός, τοῦτό μοι 
ὄνομα», «Ἀκούσατε κωφοὶ λόγους βιβλίου, καὶ τοῖς 
καθημένοις ἐν σκότει φῶς ἀνέτειλε», «Τότε ἁλεῖται
 χωλὸς ὡς ἔλαφος, καὶ τρανὴ δὲ ἔσται γλῶσσα 
μογιλάλων»</hi>. Ἐπειδὰν δὲ κατὰ μέρος τὰ τῆς κακίας 
αἱρεθῇ, <hi rend="letter-spacing">»ἔσχατος ἐχθρὸς καταργεῖται ὁ θάνατος εἰς 
νῖκος. Ποῦ σου, θάνατε, τὸ κέντρον;»</hi> </p>
</div>
</div>
<div type="Chapter" n="49">
<div type="section" n="1">
<p rend="indent(1)">Τοῦτο ἦν τὸ πάσχα ὃ ἐπεθύμησεν ὑπὲρ ἡμῶν ὁ 
Ἰησοῦς παθεῖν· πάθει πάθους ἠλευθέρωσε καὶ θανάτῳ 
θάνατον ἐνίκησε καὶ διὰ τῆς βλεπομένης τροφῆς τὴν ἀθάνατον 
αὐτοῦ ζωὴν ἐχορήγησεν. Αὕτη ἡ σωτήριος <hi rend="letter-spacing">ἐπιθυμία</hi> τοῦ 
Ἰησοῦ, οὗτος ὁ ἔρως ὁ πνευματικώτατος, δεῖξαι μὲν τοὺς 
τύπους ὡς τύπους, τὸ δὲ ἱερὸν σῶμα τοῖς μαθηταῖς αὐτοῦ 
ἀντιδοῦναι· <hi rend="letter-spacing">»Λάβετε, φάγετε, τοῦτό ἐστι μου τὸ 
σῶμα· λάβετε, πίετε, τοῦτό ἐστι μου τὸ αἷμα, ἡ 
καινὴ διαθήκη, τὸ ὑπὲρ πολλῶν ἐκχυνόμενον εἰς 
ἄφεσιν ἁμαρτιῶν»</hi>. </p>
</div>
<div type="section" n="2">
<p><seg type="new-citation"/> Διὰ τοῦτο οὐκ ἐπιθυμεῖ τοσοῦτον 
φαγεῖν ὅσον ἐπιθυμεῖ παθεῖν, ἵν' ἡμᾶς τοῦ διὰ βρώσεως 
πάθους ἐλευθερώσῃ. <pb/> </p>
</div>
</div>
<div type="Chapter" n="50">
<div type="section" n="1">
<p rend="indent(1)">Καὶ διὰ τοῦτο ξύλον ξύλῳ ἀντιρριζώσας, καὶ τὴν 
πάλαι πονηρὰν χεῖρα ἀσεβῶς ἐκταθεῖσαν &lt;**&gt; τὴν ἑαυτοῦ 
ἄχραντον εὐσεβῶς προσηλώσας, ὅλην ἔδειξεν ἐν αὐτῷ 
ἀληθῶς τὴν ζωὴν κρεμαμένην. Σὺ μέν, ὦ Ἰσραήλ, οὐκ 
ἐδυνήθῃς φαγεῖν, ἡμεῖς δὲ μετὰ γνώσεως ἀκαταλύτου 
πνευματικῆς ἐφάγομεν καὶ φάγοντες οὐκ ἀποθνῄσκομεν. </p>
</div>
</div>
<div type="Chapter" n="51">
<div type="section" n="1">
<p rend="indent(1)">Τοῦτό μοι φυτὸν εἰς σωτηρίαν αἰώνιον, τούτῳ τρέφομαι,
 τούτῳ συνεστιῶμαι. </p>
</div>
<div type="section" n="2">
<p><seg type="new-citation"/> Τούτου ταῖς μὲν ῥίζαις 
ὑπορριζοῦμαι, τοῖς δὲ κλάδοις συνεκτείνομαι, τῇ δὲ δρόσῳ 
φαιδρύνομαι, τῷ δὲ πνεύματι ὡς ὑπὸ ἀνέμου ἐντρυφῶν 
γεωργοῦμαι. </p>
</div>
<div type="section" n="3">
<p><seg type="new-citation"/> Τούτου τῇ σκιᾷ ὑπεσκήνωσα καὶ τὸν 
πολὺν καύσωνα διαφυγὼν ἔνδροσον ἔχω κατάγειον. </p>
</div>
<div type="section" n="4">
<p>Τούτου τοῖς μὲν ἄνθεσι συνανθῶ, τοῖς δὲ καρποῖς 
τελείως συνήδομαι, τοὺς δὲ ἐξ ἀρχῆς μοι τετηρημένους 
καρποὺς ἀκωλύτως τρυγῶ. </p>
</div>
<div type="section" n="5">
<p><seg type="new-citation"/> Τοῦτό μοι πεινῶντι τροφή, 
καὶ διψῶντι πηγή, καὶ σκέπη γεγυμνωμένῳ, οὗ καὶ τὰ 
φύλλα πνεῦμα ζωῆς, οὐκέτι μοι φύλλα συκῆς. </p>
</div>
<div type="section" n="6">
<p><seg type="new-citation"/> Τοῦτό 
μοι Θεὸν φοβουμένῳ φυλακτήριον, καὶ σαλευομένῳ στήριγμα, 
καὶ ἀγωνιζομένῳ βραβεῖον, καὶ τρόπαιον νενικηκότι. </p>
</div>
<div type="section" n="7">
<p>Τοῦτό μοι ἄτραπος ἡ στενή, τοῦτο ἡ τεθλιμμένη ὁδός. </p>
</div>
<div type="section" n="8">
<p>Τοῦτο κλίμαξ Ἰακὼβ καὶ τῶν ἀγγέλων πορεία, ἐφ' ἧς 
ἄκρας ἀληθῶς ἐστήρικται ὁ Κύριος. </p>
</div>
<div type="section" n="9">
<p><seg type="new-citation"/> Τοῦτο δένδρον <pb/> 
οὐρανόμηκες ἀπὸ γῆς εἰς οὐρανοὺς ἀνέβαινεν, ἀθάνατον 
φυτὸν στηρίξας ἑαυτὸν ἐν μέσῳ οὐρανοῦ τε καὶ γῆς, ἕδρασμα 
τῶν ὅλων, στήριγμα τοῦ παντός, ἔρεισμα τῆς ὅλης οἰκουμένης,
 σύμπλεγμα κοσμικόν, τῆς ποικίλης καὶ ἀνθρωπίνης 
οὐσίας συνεκτικόν, ἀοράτοις γόμφοις τοῦ πνεύματος συνηλωμένον,
 ἵνα τῷ θείῳ συναρμοσθὲν μηκέτι λυθῇ. </p>
</div>
<div type="section" n="10">
<p><seg type="new-citation"/> Ἄκραις 
μὲν κορυφαῖς τῶν οὐρανῶν ἐπιψαύων, τὴν γῆν δὲ στηρίζων 
ποσί, τὸ δὲ πολὺ καὶ μέσον πνεῦμα τοῦ ἀέρος πανταχόθεν 
χερσὶν ἀμετρήτοις περιλαβών, ὅλος ἦν ἐν πᾶσι καὶ πανταχοῦ. </p>
</div>
<div type="section" n="11">
<p rend="indent(1)">Γεμίσας δὲ δι' ἑαυτοῦ τὸ πᾶν, πρὸς ἀερίους ἀρχὰς 
γυμνὸς ἀνταπεδύσατο. </p>
</div>
</div>
<div type="Chapter" n="52">
<div type="section" n="2">
<p><seg type="new-citation"/> Καὶ πρὸς ὀλίγον μὲν βοᾷ παρελθεῖν
 τὸ ποτήριον, ἵνα δείξῃ ἀληθῶς ὅτι <hi rend="letter-spacing">»καὶ ἄνθρωπος»</hi> 
ἦν· μεμνημένος δὲ δι' ὃ ἀπεστάλη, πληρῶσαι τὴν οἰκονομίαν 
βουλόμενος εἰς ἣν ἀπεστάλη, βοᾷ πάλιν· <hi rend="letter-spacing">»Μὴ τὸ θέλημά 
μου, ἀλλὰ τὸ θέλημά σου». «Τὸ μὲν γὰρ πνεῦμα 
πρόθυμον, ἡ δὲ σὰρξ ἀσθενής»</hi>. </p>
</div>
</div>
<div type="Chapter" n="53">
<div type="section" n="1">
<p rend="indent(1)">Οἷα δὴ τὸν ὑπὲρ ψυχῆς τρέχων ἀγῶνα τὸν ἐπινίκιον, 
πρῶτον μὲν τὴν ἱερὰν κεφαλὴν ἀκάνθαις ἐστεφανώσατο, 
ὅλην τὴν παλαῖαν κατάραν τῆς γῆς ἀνελὼν καὶ τὸ δι' ἁμαρτίαν 
ἀκανθῶδες πλεονάσαν τῇ θείᾳ κεφαλῇ πάλιν ἐξημερῶν. </p>
</div>
<div type="section" n="2">
<p>Τὴν δὲ πικρὰν καὶ ὀξεῖαν τοῦ δράκοντος χολὴν ἐκπιών, 
ὅλας ἡμῖν τὰς ἀφ' ἑαυτοῦ γλυκεῖας ἀντεκέρασε πηγάς. <pb/> </p>
</div>
<div type="section" n="3">
<p>Τὸ γὰρ ἔργον τῆς θηλείας λῦσαι θελήσας καὶ τὴν ἐκ 
πλευρᾶς πρότερον ῥεύσασαν ἐπισχεῖν θανατηφόρον, ἤδη τὴν 
ἱερὰν αὐτοῦ ἐν ἑαυτῷ ἐστόμωσε πλευράν, ἐξ ἧς τὸ ἱερὸν 
ἔρρευσεν <hi rend="letter-spacing">αἷμα καὶ ὕδωρ</hi>, τὰ τέλεια τῶν πνευματικῶν 
γάμων τῶν μυστικῶν καὶ υἱοθεσίας καὶ παλιγγενεσίας τὰ 
σημεῖα. </p>
</div>
<div type="section" n="4">
<p><seg type="new-citation"/> <hi rend="letter-spacing">»Αὐτὸς γὰρ ὑμᾶς βαπτίσει ἐν πνεύματι 
ἁγίῳ καὶ πυρί»</hi>, τὸ μὲν ὕδωρ ὡς <hi rend="letter-spacing">»ἐν πνεύματι»</hi>, 
τὸ δὲ αἷμα ὡς <hi rend="letter-spacing">»ἐν πυρί»</hi>. </p>
</div>
</div>
<div type="Chapter" n="54">
<div type="section" n="1">
<p rend="indent(1)">Τότε δὴ συνεκτείνονται αὐτῷ <hi rend="letter-spacing">δύο λῃσταί</hi>, εἰς δὲ 
δύο λαοὺς φέροντες ἐν ἑαυτοῖς τὰ σημεῖα, ὧν ὁ μὲν εἷς ἐκ 
μεταβολῆς εὐγνωμονεῖ καὶ μετὰ ὁμολογίας ἐξομολογεῖται 
καὶ πρὸς τὸν δεσπότην εὐσεβεῖ, ὁ δὲ ἕτερος κινεῖται σκληροτράχηλος
 ὢν καὶ ἀγνωμονεῖ πρὸς τὸν δεσπότην καὶ οὐκ 
εὐσεβεῖ καὶ τοῖς παλαιοῖς ἁμαρτήμασιν ἐμφιλοχωρεῖ. </p>
</div>
<div type="section" n="2">
<p>Εἶτε καὶ οἱ δύο ψυχῆς εἰσιν οὗτοι λογισμοί, ὧν ὁ μὲν 
ἕτερος ἐν τοῖς παλαιοῖς ἁμαρτήμασι μεταβάλλεται καὶ 
πρὸς τὸν δεσπότην ἀποδύεται, διὸ καὶ τῆς ἐκ μετανοίας 
φιλανθρωπίας καὶ τιμῆς ἀξιοῦται, ὁ δὲ ἕτερος ἀναπολόγητος, 
ὅτι καὶ ἀμετάθετος καὶ μέχρι τέλους ἐστὶ λῃστής. </p>
</div>
</div>
<div type="Chapter" n="55">
<div type="section" n="1">
<p rend="indent(1)">Ὡς δὲ τέλος εἶχεν ὁ κοσμικὸς ἀγὼν καὶ πάντα 
πανταχόθεν διήθλησε νικήσας, μήτε ὡς Θεὸς ἐπαιρόμενος 
μήτε ὡς ἄνθρωπος νενικημένος, ἔμενεν ἐν μεθορίῳ ὅλων <pb/> 
ἐρριζωμένος, τρόπαιον ἐπινίκιον αὐτὸς ἐν ἑαυτῷ κατὰ τοῦ 
ἐχθροῦ προπομπεύων καὶ θριαμβεύων. </p>
</div>
<div type="section" n="2">
<p><seg type="new-citation"/> Τότε τῆς ὑπομονῆς
 ἐπιμόνης ἐθαμβώθη τὸ πᾶν· τότε οὐρανοὶ μὲν 
ἐσαλεύθησαν, ἀρχαὶ δὲ ἐκινήθησαν, ὑπερκόσμιοι θρόνοι καὶ 
νόμοι, τὸν ἀρχιστράτηγον τῆς μεγάλης δυνάμεως ὁρῶντες 
κρεμάμενον, μικροῦ δ' ἂν ἐξέπεσον καὶ οἱ ἀστέρες τοῦ 
οὐρανοῦ, τὸν <hi rend="letter-spacing">πρὸ ἑωσφόρου</hi> βλέποντες ἁπλούμενον, 
ἐσβέσθη δὲ παρ' ὀλίγον καὶ τὸ τοῦ ἡλίου πῦρ, τὸ μέγα 
βλέπον <hi rend="letter-spacing">τοῦ κόσμου φῶς</hi> ἀμαυρούμενον· τότε <hi rend="letter-spacing">ἐσχίσθησαν
 πέτραι</hi> τῆς γῆς, τοῦ Ἰσραὴλ ἀγνωμοσύνην καταβοῶσαι
 ὅτι· Μὴ ἔγνως <hi rend="letter-spacing">τὴν πέτραν τὴν πνευματικήν, 
ἐξ ἧς ἀκολουθήσας ἔπινες</hi>, ἐρράγη <hi rend="letter-spacing">δὲ τοῦ ναοῦ τὸ 
καταπέτασμα</hi>, συμπάσχον καὶ μηνύον τὸν οὐράνιον 
ἀληθῶς ἀρχιερέα, μικροῦ δ' ἂν ὅλος ὁ κόσμος συνεχύθη καὶ 
τῷ φόβῳ τοῦ πάθους συνελύθη, εἰ μὴ τὸ θεῖον πνεῦμα 
ἐνεφύσησεν ὁ μέγας Ἰησοῦς εἰπών· <hi rend="letter-spacing">»Πάτερ, παρακατατίθεμαι
 τὸ πνεῦμά μου εἰς τὰς χεῖράς σου»</hi>. </p>
</div>
<div type="section" n="3">
<p>Κλονουμένων γὰρ τῶν ὅλων καὶ δονουμένων σεισμῷ τῷ 
φόβῳ, πάντων τε σαλευομένων, πάλιν ἀναβαίνοντος τοῦ 
θείου πνεύματος, τρόπον &lt;τινὰ&gt; ψυχούμενον καὶ ζωοποιούμενον
 καὶ στηριζόμενον πάλιν ἔστη τὸ πᾶν. <pb/> </p>
</div>
</div>
<div type="Chapter" n="56">
<div type="section" n="1">
<p rend="indent(1)">Ὢ τῆς θείας ἐκτάσεως τῆς ἐν πᾶσι καὶ πανταχοῦ, 
ὢ τῆς διὰ πάντων ἁπλουμένης σταυρώσεως. Ὦ μόνε μόνων 
ἀληθῶς δι' ὅλων ὅλε, ἐχέτωσάν σου τὸ πνεῦμα οὐρανοί, ὁ 
δὲ παράδεισος τὴν ψυχήν· <hi rend="letter-spacing">»Σήμερον»</hi> γάρ φησιν <hi rend="letter-spacing">»ἔσομαι 
μετὰ σοῦ ἐν τῷ παραδείσῳ»</hi>, τὸ δὲ σῶμα ἡ γῆ. 
Μεμέρισται ὁ ἀμερής, ἵνα τὰ πάντα σωθῇ, ἵνα μηδὲ ὁ κάτω 
τόπος τῆς θείας ἐπιδημίας ἀμύητος ᾖ· «Εἶδος μὲν αὐτοῦ 
οὐκ εἴδομεν, φωνὴν δὲ αὐτοῦ ἠκούσαμεν». </p>
</div>
</div>
<div type="Chapter" n="57">
<div type="section" n="1">
<p rend="indent(1)">Ἔλυσε μὲν οὖν καὶ παρὰ τὸν βίον τοὺς τοῦ θανάτου 
δεσμοὺς ἐξουσίᾳ χρώμενος βασιλικῇ, ὥς τε· <hi rend="letter-spacing">»Λάζαρε 
δεῦρο ἔξω»</hi>, καί· <hi rend="letter-spacing">»Ἡ παῖς ἐγείρου»</hi>, ἵνα αὐτοῦ καὶ 
τὸ ἐν δυνάμει ἐπιτακτικὸν δηλωθῇ· διὸ δὴ καὶ ὅλον ἑαυτὸν 
φέρων ἔδωκε τῷ θανάτῳ, ἵνα τὸ ἀδήφαγον θηρίον καὶ ὁ 
ἄπληστος δεσμὸς ὅλως ἐν ἑαυτῷ νεκρωθῇ. Τῷ ἀναμαρτήτῳ 
σώματι ἐζήτει πανταχοῦ τὰς ἰδίας τροφάς, μήπου ἡδονή, 
μήπου ὀργή, μήπου παρακοή, μήπου ὅλως ἡ παλαιὰ ἁμαρτία 
ἡ πρώτη τοῦ θανάτου τροφή· <hi rend="letter-spacing">»Κέντρον»</hi> γάρ φησι <hi rend="letter-spacing">»τοῦ 
θανάτου ἡ ἁμαρτία»</hi>· ὡς δὲ οὐδὲν εὕρισκεν ἐν αὐτῷ 
θανάτου θρεπτικόν, ὅλως ἐν ἑαυτῷ κλεισθεὶς καὶ ἀτροφίᾳ 
λυθεὶς αὐτὸς ἑαυτῷ θάνατος ἐγίγνετο. <pb/> </p>
</div>
</div>
<div type="Chapter" n="58">
<div type="section" n="1">
<p rend="indent(1)">Ὡς δὲ καὶ πολλοὶ τῶν δικαίων εὐαγγελιζόμενοι καὶ 
προφητεύοντες καὶ τὸν ἐν ἀναστάσει <hi rend="letter-spacing">πρωτότοκον ἐκ τῶν 
νεκρῶν</hi> &lt;**&gt;, ὁ δὲ καὶ τὴν τριήμερον ὑπὸ γῆν ὑπομόνην 
ἐνέσχετο, ἵνα ὅλον καὶ πᾶν σώσῃ τὸ τῶν ἀνθρώπων γένος, 
τὸ πρὸ νόμου, &lt;τὸ διὰ νόμου,&gt; τὸ δι' ἑαυτοῦ. </p>
</div>
<div type="section" n="2">
<p><seg type="new-citation"/> Τάχα δὲ 
καὶ ἵνα ὁλόκληρον ἐξαναστήσῃ τὸ ζῶον, ψυχὴν καὶ πνεῦμα 
καὶ σῶμα, διὰ τοῦτο καὶ τριημερεύει. </p>
</div>
</div>
<div type="Chapter" n="59">
<div type="section" n="1">
<p rend="indent(1)">Ἀναστάντα δὲ αὐτὸν πρῶτον ὁρῶσιν αἱ γυναῖκες· 
ὡς γὰρ πρώτη τὴν ἁμαρτίαν τὴν ἐν κόσμῳ ἤγαγε γυνή, 
οὕτω καὶ πρώτη τῷ κόσμῳ ζωὴν ἐπαγγέλλει. </p>
</div>
<div type="section" n="2">
<p><seg type="new-citation"/> Διὸ καὶ 
ἀκούουσι τὴν ἱερὰν φωνήν· <hi rend="letter-spacing">»Γυναῖκες χαίρετε»</hi>, ἵνα ἡ 
πρώτη λύπη διὰ τῆς χαρᾶς τῆς ἀναστάσεως καταποθῇ. </p>
</div>
</div>
<div type="Chapter" n="60">
<div type="section" n="1">
<p rend="indent(1)">Ἐπιμείνας δὲ πρὸς ὀλίγον καὶ τὴν ἱερὰν αὐτοῦ 
ἀνάστασιν βεβαιώσας δίδωσιν εἰς πίστιν ἀναστάσεως καὶ 
τοῖς ἀπιστοῦσι, ἵνα αὐτοῦ ἡ ἐκ νεκρῶν ἀνάστασις πιστευθῇ 
μετὰ σώματος. </p>
</div>
</div>
<div type="Chapter" n="61">
<div type="section" n="1">
<p rend="indent(1)">Ὡς δὲ ὅλην τὴν εἰκόνα ἐν ἑαυτῷ φέρων ἐνεδύσατο 
καὶ <hi rend="letter-spacing">τὸν παλαιὸν ἄνθρωπον</hi> ἀναστολησάμενος μετέθηκεν 
εἰς τὸν ἐπουράνιον ἄνθρωπον, τότε συνανέβαινεν αὐτῷ καὶ <pb/> 
ἡ εἰκὼν συγκεκραμένη εἰς τοὺς οὐρανούς. </p>
</div>
<div type="section" n="2">
<p><seg type="new-citation"/> Βλέπουσαι δὲ 
αἱ δυνάμεις τὸ μέγα μυστήριον, συναναβαίνοντα ἤδη ἄνθρωπον 
[ἐν] θεῷ, ἐγκελευόμεναι ἐβόων μετὰ χαρᾶς ταῖς ἄνω στρατιαῖς·
 <hi rend="letter-spacing">»Ἄρατε πύλας, οἱ ἄρχοντες, ὑμῶν, καὶ 
ἐπάρθητε πύλαι αἰώνιοι, καὶ εἰσελεύσεται ὁ βασιλεὺς
 τῆς δόξης»</hi>. Αἱ δὲ ὁρῶσαι τὸ καινὸν θαῦμα, 
ἄνθρωπον συγκεκραμένον Θεῷ, ἀντιβοῶσι καὶ λέγουσι· 
<hi rend="letter-spacing">»Τίς ἐστιν οὗτος ὁ βασιλεὺς τῆς δόξης;»</hi> Αἱ δὲ 
πάλιν ἐρωτηθεῖσαι ἀνταπεκρίναντο· <hi rend="letter-spacing">»Κύριος τῶν δυνάμεων
 αὐτός ἐστιν ὁ βασιλεὺς τῆς δόξης, ἰσχυρὸς 
καὶ κραταῖος καὶ δυνατὸς ἐν πολέμῳ»</hi>. </p>
</div>
</div>
<div type="Chapter" n="62">
<div type="section" n="1">
<p rend="indent(1)">Ὢ τῆς χορηγίας τῆς μυστικῆς, ὢ τῆς πνευματικῆς 
ἑορτῆς. Ὦ πάσχα θεῖον ἀπ' οὐρανῶν ὁδεῦσαν μέχρι γῆς καὶ 
ἀπὸ γῆς πάλιν ἀναβαῖνον εἰς οὐρανούς. </p>
</div>
<div type="section" n="2">
<p><seg type="new-citation"/> Ὦ κοινὸν τῶν 
ὅλων ἑόρτασμα, κοσμικὸν πανηγύρισμα, ὦ τοῦ παντὸς χαρὰ 
καὶ τιμὴ καὶ τροφὴ καὶ τρυφή, δι' ἧς ὁ μὲν σκοτεινὸς θάνατος 
κατελύθη, ἡ δὲ ζωὴ τοῖς ὅλοις ἐφηπλώθη, καὶ ἀνεῴχθησαν 
πύλαι οὐρανῶν, καὶ Θεὸς ἄνθρωπος ἐφάνη καὶ ἄνθρωπος 
Θεὸς ἀνέβη, δι' ὃν ἐρράγησαν ᾅδου πύλαι καὶ κλεῖθρα <pb/> 
ἐλύθησαν ἀδαμάντινα, καὶ ὁ μὲν κάτω δῆμος ἀνέστη τῶν 
νεκρῶν εὐαγγελιζόμενος, τοῖς &lt;δὲ&gt; ἄνω πληρώμασιν ἀπὸ 
γῆς ἀπεδόθη χορός. </p>
</div>
<div type="section" n="3">
<p><seg type="new-citation"/> Ὦ πάσχα θεῖον, Θεὸν ἐξ οὐρανῶν 
οὐ στεναγωγῆσαν καὶ νῦν πνευματικῶς συνάψαν, δι' ὃν 
μέγας <hi rend="letter-spacing">νυμφὼν</hi> τῶν ἐπληρώθη, καὶ πάντες φέρουσι 
τὰς στολὰς τὰς νυμφικάς, ἐκβάλλεται δὲ οὐδεὶς ὡς οὐκ 
ἔχων τὴν στολὴν τὴν γαμικήν. </p>
</div>
<div type="section" n="4">
<p><seg type="new-citation"/> Ὦ πάσχα, καινῆς 
λαμπαδουχίας τὸ φώτισμα, παρθενικῆς δᾳδουχίας ἀγλάϊσμα, 
δι' ὃν οὐκέτι σβέννυνται τῶν ψυχῶν αἱ λαμπάδες, ἐνθέως 
δὴ καὶ πνευματικῶς ἐν πᾶσι τῆς χάριτος δᾳδουχεῖται τὸ 
πῦρ, σώματι καὶ πνεύματι, καὶ ἐλαίῳ Χριστοῦ χορηγούμενον. </p>
</div>
</div>
<div type="Chapter" n="63">
<div type="section" n="1">
<p rend="indent(1)">Σὲ δὲ δὴ παρακαλοῦμεν, Θεὲ δέσποτα πνευματικῶς 
αἰώνιε καὶ δέσποτα βασιλεῦ Χριστέ, ὑπερέχε σου τὰς 
χεῖρας τὰς μεγάλας ἐπὶ τὴν ἱεράν σου ἐκκλησίαν καὶ ἐπὶ 
τὸν λαὸν ἀεί σου τὸν ἅγιον, φυλάσσων, συντηρῶν, προσπολεμῶν,
 προστρατευόμενος, προσαγωνιζόμενος, ὑποτάσσων 
ὅλους τοὺς πολεμίους, νικῶν καὶ τοὺς ἀοράτῳ δυνάμει τοὺς 
ἐναντίους· ὡς καὶ τοὺς ἡμετέρους ἐνικήσας ἐχθρούς, ἀνάστησον
 καὶ νῦν αὐτὸς τὰ ὑπὲρ ἡμῶν τρόπαια καὶ χάρισαι καὶ 
ἡμῖν ᾄσαι μετὰ Μωϋσέως τὴν ᾠδὴν τὴν ἐπινίκιον, ὅτι σοῦ 
ἐστιν ἡ δόξα καὶ τὸ κράτος εἰς τοὺς αἰῶνας τῶν αἰώνων. 
Ἀμήν. <pb/> </p>
</div>
</div>

    </body>
  </text>
</TEI>
